TWIST
HOSTWRITERS - eMagazine - jaargang 2024 - kwartaal 1
Editoriaal
De liefde
Opinie
De nieuwe rebel
Gastschrijvers:
Germain Droogenbroodt
Jaap Ferwerda
Charles van Wettum
Harry de Vries
In memoriam:
Dos Wijnhof
(Thij Vervoort)
Mili van Veegh
Het verdomde blokje om
Hostwriters
Digitale boekenplank
ONGEWONE VERHALEN
twist
TWIST eMagazine - 2 -
inhoud
TWIST, onafhankelijk kosteloos eMagazine
Verschijnt 4 x per jaar
Jaargang 3
Uitgave 10, maart 2024
Verantwoordelijke uitgever: Hostwriters
https://hostwriters.nl
e-mail: info@hostwriters.nl
0032 (0) 3 472 277 529
Copyright: © maart 2024
Redactie: Mili van Veegh, Marc Kerkhofs
Coverdesign: Jonas De Rauw
Omslagfoto: CGI: M. Kerkhofs
Binnenwerk: Hostwriters
Editoriaal
De liefde
3
Verhaal: Een unieke attractie © 8
Germain Droogenbroodt
11
Verhaal: De tweede ©
Harry G. de Vries
18
Twist: De serie
Digitale boekenplank
30
De nieuwe rebel
Opinie
5
In memoriam
Dos Wijnhof (Thij Vervoort)
24
Verhaal: Vrienden ©
Jaap Ferwerda
Verhaal: We blijven leren © 15
Charles van Wettum
Verhaal: Het verdomde
blokje om ©
Mili van Veegh
27
TWIST eMagazine - 3 -
De redactie De liefde
editoriaal
Waarom o waarom, vraag je je af, begint het editoriaal van een tijdschrift
dat in maart uitkomt, met een feestdag in februari, Valentijn? Akkoord,
toegegeven, we zijn er wat laat mee, maar kom, voor liefde is het nooit te
laat, toch? Moeten we ons nu echt door de commercie bij de hand laten
nemen om op die ene onzalige dag in februari onze geliefden duidelijk te
maken dat we ze graag zien? Kom op zeg, liefde laat zich niet ringeloren
en al zeker niet vastpinnen op een luizige datum.
Het kan je overvallen als je hijgend en riekend naar natgeregende hond
nét de bus haalt en je zonder enige waarschuwing in de ogen verdrinkt
van het meisje dat even opkijkt van haar mobiele telefoon. Het kan
je vloeren terwijl je de ramen lapt en de nieuwe postbode je met een
twinkelende oogopslag goedemorgen wenst terwijl hij fluitend zijn weg
vervolgt. Het kan je zelfs overvallen terwijl je in je uppie rondwandelt en
de zon weldadig in je nek voelt kriebelen.
De liefde heeft ganse bibliotheken doen volschrijven, heeft oorlogen
doen ontstaan en koninkrijken ten val gebracht. Ze was er al voor de
eerste oermens zijn eerste woordje kon prevelen en ze zal er zijn als de
laatste mens op aarde ooit het licht uitdoet. Ze zweeft ergens rond in de
onmetelijke ruimte en wie het geluk heeft er een keer vol met zijn wuf
tegenaan te lopen, weet tenminste dat hij of zij gelééfd heeft. Liefde is
een ziekte waarvan je hoopt dat je nooit geneest, een koorts waarvan je
wil dat hij nooit zakt, een gezwel waarvan je hoopt dat het blijft groeien.
Het maakt zelfs niet eens uit of je man of vrouw of eender welke vorm
daartussenin bent. Liefde is er voor alles wat ademt en leeft of beter, het
is er verdomme de oorzaak van. Je kunt het ergste stuk chagrijn op aarde
tegen het lijf lopen en ik verzeker je dat hij of zij vatbaar is voor een
sprankel liefde. Het gevoel geliefd te zijn, dat er van je gehouden wordt,
dat er voor je door het vuur zal gegaan worden … het is verslavender dan
de zwaarste drug en bevredigender dan het meest spetterende orgasme.
Het is geen petite mort van enkele seconden, het is een delirium dat je
levenslang wil vasthouden.
Je kunt er niet omheen: liefde is de drijvende kracht achter iedere hartslag
en ademhaling. Wanneer het hart in de keel klopt, je flanellen benen krijgt
Het jaar des Heeren ergens heel
lang gelee … Een jong paar kwam
bij bisschop Valentijn met het
verzoek hen te trouwen. Hij een
heidense soldaat, zij een christen.
‘Liefde weegt zwaarder dan
Claudius’ wet,’ bromde Valentijn
en hij gaf het paar zijn zegen. Al
gauw, of wat dacht je, was het
een aan- en afloop van paren met
hetzelfde verzoek. Claudius kon
daar niet over lachen; Valentijn
werd gearresteerd en voor de
keizer gebracht. Natuurlijk
probeerde de trouwgrage bisschop
prompt Claudius te bekeren. Dat
was niet naar diens zin; hij liet
Valentijn martelen en onthoofden,
op 14 februari. Hoe toevallig is
dat, zeg! Net voor het vonnis
voltrokken werd, zag Valentijn
kans het dochtertje van de
gevangenisbewaarder een briefje
toe te stoppen; van je Valentijn,
stond erop.
TWIST eMagazine - 4 -
als die sprankel liefde die je niet kan proeven, ruiken,
zien, horen of voelen, er niet was, dan waren wij
nog sneller dan de dinosaurussen ooit, uitgestorven.
Ons stof zou zijn verdeeld door een eeuwig jagende
wind naar alle uithoeken van het heelal om daar ooit,
alsjeblieft, een morzel liefde te vinden … 
en je roeringen voelt op plaatsen waarvan je niet wist
dat je daar roeringen kon krijgen, dan, lieve zalige,
knotsgekke, schandalig bange, slimme, domme,
stoethaspelende en imperfecte sterveling, dan heb je
een pijl van Cupido in je vege lijf gekregen en god
verhoede dat je hem eruit trekt!
De lucht is doordrongen van de liefde en wij, wat doen
wij? Die lucht amechtig in- en uitademen, louter om
in leven te blijven, maar – of je het nu gelooft of niet –
vervolg EDITORIAAL 
TWIST eMagazine - 5 -
OPINIE
Als je afgaat op de alomtegenwoordige sociale media, lijken de levens
van veel mensen regelrechte succesverhalen. De foto’s van glimmende
en schaterende gezichten spatten van het scherm en laten je verblind
achter in je eigen grijze werkelijkheid. Iedereen weet over alles, waar
het ook gebeurt in de wereld. Onmiddellijk, vers van de pers. Je kunt
zelfs deelnemen aan gesprekken, je opinies delen, en gadverdamme, dat
wordt ook massaal gedaan. Iedereen kruipt in de digitale pen, ongeacht
hoe hooggegrepen het onderwerp is. Niemand lijkt nog last te hebben
van hoogtevrees. Iedereen heeft 'een eigen mening', is 'rebels', komt
voor zichzelf op, doet zijn of haar zegje. Punt. Ik ben een uniek, vrij,
nadenkend specimen van de menselijke soort en de hele wereld zal en
moet dat weten.
Twee acteurs gaan in de clinch voor een miljoenenpubliek? Feest! Vooren tegenstanders worden gekozen, messen worden geslepen, meningen
vliegen als hongerige sprinkhanen over de digitale velden en laten een
woestenij achter van holle woorden, bordkartonnen idealen en tonnen
waardeloos afval. Waarom doen we dat? Waarom willen wij per se onze
mening uiten over zaken waar we in feite niets mee te maken hebben en
waar godbetert niemand zit te wachten op onze mening van het moment?
Omdat we 'rebels' zijn? Omdat we opkomen voor onszelf? Omdat we vrij
zijn en ons niets laten zeggen? Omdat we zelfbewust zijn? Dirty Harry,
vertolkt door Clint Eastwood (ja, ook een rechtse reactionaire zak die te
oud is om nog relevant te zijn, nietwaar?), zei het zo: "Well, opinions are
like assholes. Everybody has one." Anders gezegd: boeie.
Dit komt door het fenomeen dat schreeuwers hun gram halen. Als iemand
een mening toetert en die krijgt behoorlijk wat steun op Facebook,
Instagram, weet ik veel, dan stapelen de hondslelijke blauwe duimpjes
zich op. Men weet niet waar het over gaat, men heeft wel onmiddellijk,
ongezouten en ongefundeerd een mening klaar over de hoedenmaker. Zo
vermoeiend.
En toch ... er broeit iets. Een nieuw soort rebel maakt meer en meer
school. De nieuwe rebel is welopgevoed, spreekt met twee woorden. Dit
merkwaardige specimen toetert niet, brult niet. Hij begint een bericht of
een e-mail met 'beste', 'waarde', of zelfs 'lieve', en eindigt dat bericht of die
Je hoort het weleens uit de mond
van ouderen en zelfs van jongere
mensen: vroeger was het beter.
Vooruitgangsfilosofen steigeren
bij deze uitspraak, melancholische
achteruitkijkers knikken overtuigd,
terwijl realisten de verschillende
argumenten lezen en wijselijk
zwijgen. We leven gezonder en
langer dan vroeger. Zijn we nu
gelukkiger?
De nieuwe ... ... rebel
TWIST eMagazine - 6 -
vervolg OPINIE
e-mail met een welluidende groet. Deze rebel grijpt niet
snel naar de digitale pen, ongeacht hoe hooggegrepen
het onderwerp is. Niet omdat hij of zij hoogtevrees
heeft, nee. Maar omdat hij of zij zelfbewust is, vrij is,
nadenkt en zich niet laat leiden door de emoties van
het moment. Ook zal deze vreemde eend in de bijt
niet beweren dat het vroeger beter was. De nieuwe
rebel zegt niet wat hij of zij denkt, zwijgt over wat
hij of zij weet. Weet je, het begrip 'nieuwe rebel' is
verkeerd gekozen; ze waren er immers altijd al. Pas
nu, door de schrikwekkend snel aangroeiende horde
wildemannen en –vrouwen, beginnen ze op te vallen.
Niet door wild om zich heen te slaan, dat doen ze
niet. Nee, door hun rustige, vertrouwenwekkende
voorkomen. Ze houden zichzelf in bedwang, draaien
niet als een dolle windhaan mee met de van alle
kanten komende opiniewindjes. Ze laten eenieder in
zijn of haar waarde simpelweg door niet te reageren.
Met andere woorden, ze laten zich niet verleiden
door deze of gene uitspraak. Vroeger was het zwarte
schaap de uitzondering in de kudde witte schapen.
Vandaag is het witte schaap de uitzondering tussen de
zichzelf zwartgemaakte schapen. In een wereld van
supermannen en –vrouwen is rust een verademing.
En rust begint bij jezelf, nergens anders, hoe hard je
ook zoekt. Als je het niet vindt in jezelf, vind je het
NERGENS. 
TWIST eMagazine - 7 -
TWIST, genieten zonder argwaan
Houdt dat ons tegen? Hebben jullie ons al eens goed
bekeken? Natuurlijk niet! Wij hopen in ieder geval
dat ons enthousiasme 'Twist' te maken, overslaat op
de lezers die massaal zullen gaan bladeren, lezen, het
gaan verdelen op de sociale media, elkaar erop attent
maken.
Uiteraard zijn alle vorige nummers te downloaden en
te lezen via deze link. Zie ook achter in dit eMagazine.
Rondstruinen op onze website is trouwens sterk
aanbevolen.
Nog dit:
TWIST is ontstaan uit onze behoefte een groot publiek
kennis te laten maken met bijzondere ongewone
verhalen en hun auteurs. Wij weren advertenties of
enige andere vorm van betaalde content. TWIST wordt
samengesteld en ontworpen vanuit een vrijwillige
opzet zonder winstoogmerk. Waardeer je dit concept
en wil je een euro of wat doneren voor het lezen van
ons eMagazine?
Zo lief ... 
“Een nieuwe lente en een nieuw geluid.” Herman
Gorter zal nooit bevroed hebben dat deze regel
eindeloos geciteerd ging worden. Nu wordt het
gebruikt om ‘Twist’ weer te lanceren, nadat we
noodgedwongen ons eMagazine een jaar op stal
moesten laten staan. Je zou je kunnen afvragen
waarom we het doen. We halen ons veel werk op
de hals en de respons is mager. Na een grondige
introspectie kunnen we alleen de volgende conclusie
trekken: we doen het graag. ‘Twist’ heeft potentieel
en het wordt gewaardeerd door schrijvers en lezers
die we hoog hebben zitten.
Twist blijft kosteloos volgens de geijkte formule en
we weigeren in te boeten op kwaliteit. Reclame of
andere ongein houden we ver van ons af. Eén dingetje
is veranderd: we hebben Jaap Ferwerda, die eerdere
Twists al verrijkte met zijn verhalen, gevraagd of
hij dit jaar ieder kwartaal een literaire bijdrage wil
leveren.
Helaas kunnen we dit jaar niet rekenen op de scherpe
blik van redactioneel medewerker André Van Butsel.
Hij werkt aan een nieuwe roman en doet daar veel
research voor.
TWIST eMagazine - 8 -
verhaal Een unieke attractie©
De uit West-Vlaanderen
afkomstige dichter Germain
Droogenbroodt week in 1987 uit
naar het schilderachtige Altea in
Spanje. Hij debuteerde in 1984
met de poëziebundel ‘Veertig aan
de wand’. In Spanje organiseerde
hij het poëziefestival ‘La Costa
Poética’ en richtte er de stichting
ITHACA Droogenbroodt-Leroy
op, een culturele brug tussen
Oost en West die poëzie- en
muziekrecitals organiseert alsook
exposities.
Zijn werk wordt in meer dan
twintig landen gepubliceerd. Als
oprichter en uitgever van POINT
Editions (POëzie INTernationaal)
publiceerde hij meer dan tachtig
poëziebundels.
Droogenbroodt schrijft meer
dan enkel poëzie, getuige zijn
verhaal ‘Een unieke attractie’:
een bevreemdende, surrealistische
vertelling over vereenzelviging …
Meer over Germain
Droogenbroodt:
https://nl.wikipedia.org/wiki/
Germain_Droogenbroodt
https://www.indeluiestoel.nl/
author/germain-droogenbroodt/
Germain Droogenbroodt
Toen de heer W. die ochtend uit zijn droomloze slaap gerinkeld werd,
kon hij niet vermoeden wat hem die dag overkomen zou. Wel had hij reeds
enkele dagen een hem tot nog toe onbekende pijn gevoeld, een vreemde
pijn. Maar ziek was hij niet. Zijn handen, zijn vingers, ja, zelfs de kootjes
van zijn tenen waren door een aanhoudend jeuken aangetast. Maar zo erg
om in bed te blijven, was het ook niet, al was dat vreemde gevoel die dag
erger dan de voorbije dagen. Het gaat wel over, had hij gedacht, had zich
gewassen, aangekleed, ontbeten en was met enige vertraging naar zijn
zaak in het centrum van de stad vertrokken.
Zoals elke dag was de grootstad door het lawaai van duizenden
luchtverpestende en toeterende auto’s uit haar slaap gerukt en kreeg ze
de tijd niet meer om over haar talloze dromen na te kaarten. Alleen de
voetgangers deden het wat rustiger aan, in ieder geval minder lawaaierig
dan de auto’s en de trams waarvan de metalen onderstellen schreeuwend
protesteerden. Blijkbaar waren ze het beu, om fabrieksarbeiders gelijk,
dag aan dag hetzelfde werk te moeten doen, verplicht om onveranderlijk
het opgelegde spoor te moeten volgen.
Een van de vele voetgangers was de heer W. die zich haastig naar zijn
zaak spoedde. Eigenlijk zou hij tussen de massa niet opgevallen zijn als
hij zich niet op zo'n opvallend vreemde manier had voortbewogen. Hij
leek wel op veren te lopen, alsof zijn benen hoog opwippende spiralen
waren van het soort dat men vroeger in matrassen vond.
Niet alleen was zijn tred uitzonderlijk veerkrachtig, hij liep ook veel
vlugger dan de andere voetgangers die hij voortdurend inhaalde, hier en
daar bij het inhalen zelfs aanstootte. Zelf viel het de heer W. niet op,

TWIST eMagazine - 9 -
vervolg Een unieke attractie©
dat vreemde gevoel van de voorbije dagen was wat
afgenomen, hij schreef zijn uitzonderlijke vaart aan
de gejaagdheid toe zijn zaak toch tijdig te kunnen
openen, nog nooit was die te laat open geweest, al die
jaren, nooit later dan half acht.
Het ergerde hem dat hij te laat zou zijn en dat zijn
klanten op hem zouden moeten wachten.
Hij had een bloeiende slagerswinkel die in een
uitzonderlijk grote variëteit worsten gespecialiseerd
was. De klanten kwamen van heinde en ver en
stonden elke dag, reeds vóór de winkel openging, aan
te schuiven. Geen andere slager in die stad had zo’n
uitzonderlijke diversiteit aan worst. De heer W. had
zelf heel wat worstsoorten gecreëerd en was vergroeid
met zijn worstenbedrijf als een huisjesslak aan haar
schelp. Het was zijn leven, zijn doel. Omringd door
slierten witte en rode worst, bloedworst, ham- en
theeworst, ellenlange saucijzen, talloze soorten
salami, bakken vol héérlijke braadworsten die de
godganse dag lustig in hun vet lagen te sudderen,
verzon hij steeds nieuwe en unieke worstsoorten,
voetbal- en feuilletonworsten, worsten zonder
vlees voor vegetariërs, leverworst zonder lever,
kalkoenworst zonder kalkoen, stressreducerende
worsten voor managers, alcoholvrije wijnworsten
voor clerici, protestworsten voor vakbondslui,
demagogiereducerende worsten voor politici, ja, zelfs
ontwenningsworsten voor smartphoneverslaafden.
Een uniek aanbod, een consumptieproduct dat enkel
een levend wezen zoals de mens zich uitdenken kan.
Het worstaanbod van de slager was zo uniek dat het
zelfs vermeld stond in het Guinness Book of Records.
Toen hij die dag zijn zaak bereikte, wees de klok van
de nabije kerk reeds 07.40 uur. Tien minuten te laat!
Nog nooit gebeurd! Een hele rij klanten stond reeds te
wachten. De heer W. vloekte. Zenuwachtig opende hij
de deur en bezorgde meteen de vroege worstfans de
gewenste specialiteiten. In de kortste tijd had hij alle
klanten van zijn worstwaar bediend en leek het weer
een normale doordeweekse dag te zullen worden.
Eigenlijk was het niet alleen zo dat de heer W. de
beste en de grootste variatie worsten van heel het
land te koop had, ook de zaak zelf was een unieke
attractie. Het interieur van de winkel was in de vorm
van een gigantische dikke worst en ook een soort
worstmuseum. De tafeltjes, waar men de diverse
worstvariëteiten kon proeven, leken vervaardigd
uit een schijf salami, donkerbruin van kleur, met
een wirwar van witte vetbolletjes erin. Ze werden
geschraagd door reuze bierworsten als poten. Ook
het eetgerei was aangepast. Vorken, lepels en messen
leken platgedrukte tv-worstjes, wijnglazen in de vorm
van gehalveerde Wiener worsten, zowat vijfmaal
vergroot en mosterdkleurig. De ondernemersfantasie
van de heer W. kende geen grenzen.
Ondertussen waren er weer nieuwe klanten
binnengekomen. De braad- en Frankfurterworsten
dampten als schoorstenen van vreedzame
fabrieksgebouwen. Het zou blijkbaar een zomerse
dag worden. De heer W. had het warm, erg warm,
hij zweette bovenmatig. Hij was ook niet meer zo
jong. Het zijn de jaren, dacht hij. Wellicht door de
nervositeit en de drukte van die dag was de jeuk van
de laatste dagen weer toegenomen, almaar heviger
geworden, bijna onuitstaanbaar. Straks moet ik de
zaak nog sluiten en naar de dokter gaan, dacht hij. Hij
kreeg het benauwd, opende zijn boord en wreef zijn
vingers die mateloos jeukten. Ook zijn tenen waren
door een onuitstaanbaar jeuken aangetast dat almaar
heviger, nauwelijks nog draaglijk was. Het werd met
de minuut erger. Wat gebeurt er toch met mij, vroeg
hij zich af. Hij had de laatste tijd wat reuma gehad; 
TWIST eMagazine - 10 -
vervolg Een unieke attractie©
dit voelde als iets helemaal anders. Nee, de laatste
dagen had hij die reuma niet meer gevoeld. Ook de
pijn in zijn rug was verdwenen, het leek wel alsof
zijn ruggengraat verdwenen was. Mijn rug lijkt wel
van rubber, had hij gelachen. Alleen van zijn vingers
en van zijn tenen had hij last gehad. De jeuk, die
dag na dag erger geworden was en die zijn vingers
en zijn tenen gevoellozer, zelfs dikker maakten, had
hem verontrust. Ook zijn huidskleur was veranderd,
was vaal geworden, oranjebruin. “Ik krijg vingers als
Wiener worsten”, had hij zijn klanten gezegd.
Toen hij door dat vreemde gevoel en dat jeuken bijna
flauwgevallen was, verminderde het plots en leek
het over te gaan. Hij zuchtte opgelucht. Pas toen
bemerkte hij dat er in zijn winkel een uitzonderlijke
stilte heerste.
Er werd niet meer besteld, de bezoekers gaapten hem
sprakeloos aan. Ook vóór de zaak stond een steeds
groter wordende menigte te kijken. Alsof iedereen
hem wou zien, alsof hij een unieke attractie geworden
was. 

TWIST eMagazine - 11 -
verhaal Vrienden©
Van ons vieren woonde Ronald het best, op een zolder in het centrum. Hij
keek neer op het kleine geluk van de bomen en de glinsterende gracht. De
verdieping onder hem werd niet bewoond: te duur. Voor Ronald gold dat
niet, zijn zolder was een zootje. Eigenlijk was die zolder onbewoonbaar:
er ontbraken planken in de vloer, de ruiten aan de achterkant waren kapot,
de gaten had hij met karton bedekt. Het dak had geen beschot zodat je
‘s winters bevroor, verwarming was er niet. Die ene winter van onze
vriendschap zaten we met ons vieren dicht tegen elkaar aan met twee
dekens om ons heen, we ademden elkaars warmte in.
En toch benijdden wij hem zijn onderkomen: hij betaalde haast niks en
hij kon er doen wat hij wilde. Eens in de twee weken kwam zijn moeder
langs voor de vuile was.
Zelf sliep ik in een etalage aan de De Ruyterweg, anderhalf bij drie meter,
je kon er net een bed in kwijt. Gordijnen voor de ruit, zon kwam er niet in.
De ruimte erachter, vroeger een winkel, was een stampvolle opslagplaats.
Maar ik had het beter dan Teun, de tekenaar. Die overnachtte in de schuur
van een tuin op Kattenburg. Van ons vieren was Femke de enige met een
menswaardig onderkomen, ze had nog haar oude slaapkamer in het huis
van haar ouders. Haar beperking was dat ze op straat zou worden gezet
als de ouders ook maar de minste last van haar hadden. “We hebben nu
meer dan genoeg met je meegemaakt.” Dat was onze gemene deler: een
beroerde verhouding met onze ouders, en ook het eerste waarin we elkaar
gevonden hadden. Wij waren vrienden. Wij waren sterk.
We bezaten alle vier een fiets en daarmee waren we op een zomerdag per
toeval samengebracht in een café aan de rand van de Jordaan waar we aan
de praat raakten en ons gemeenschappelijk noodlot ontdekten. Gelukkig
leek geen van ons zwaar aan de omstandigheden te tillen, overtuigd als we
waren van een stralende toekomst. Ronald zou roem vergaren als cabaretier,
Jaap Ferwerda
Jaap Ferwerda schrijft naar
eigen zeggen al ‘van in de wieg’.
Na een gevarieerde en rijk
gevulde carrière legt hij nu de
focus volledig op het schrijven.
Hij heeft een nuchtere kijk
op de dingen; zijn verhalen
getuigen van een zorgvuldige
stilering en nauwgezette
observatie. Daarbij ontbreekt
milde ironie niet en ligt de
humor verscholen onder een
ontluisterend laagje condition
humaine.
De opzet van ons e-Magazine
houdt in dat we telkens nieuwe
schrijvers een podium willen
bieden. Jaap, die 'Twist' al eerder
verrijkte met zijn verhalen, is de
spreekwoordelijke uitzondering op
die regel. Samen met hem spraken
we af dat hij elk kwartaal een
verhaal gaat brengen. Waarom?
Omdat zijn verhalen weergaloos
zijn.
TWIST eMagazine - 12 -
zanger en acteur, Ramses was zijn voorbeeld; Teun
had al eens een illustratie-opdracht van de Bezige Bij
gehad, dat kon alleen maar beter worden; Femke was
een donkere schoonheid, daar viel altijd geld uit te
slaan, en ze zat op ballet, ook een goudmijn; en ik zou
natuurlijk een glanzende loopbaan als schrijver krijgen.
De meeste tijd brachten we door op Ronalds zolder.
Daar konden we onze emoties luidkeels de vrije loop
laten. Ook Bill Withers, Meatloaf en Chi Coltrane
knalden tegen de hanenbalken op. Omdat we allemaal
iets met kunst hadden, leken onze gesprekken
vaak erg op eerdere gesprekken: de rangorde
van de kunsten, het nut van kunst, de domheid
van de maatschappij tegenover ons kunstenaars,
de grootsheid van bewonderde voorbeelden. We
liepen alle tentoonstellingen af en lazen ons suf. De
Oudemanhuispoort, het Waterlooplein en De Slegte
leverden boeken en wat we niet konden betalen, stalen
we: ‘Geest en geld - onverenigbaar.’
Ronald had Joyce gelezen en verkondigde vanaf dat
moment dat Joyce en Proust de grote meesters waren
die onze eeuw gestalte hadden gegeven.
‘De diepte, man, de simpele diepte van die twee,
daar kan niemand tegenop. Al die andere tobbers, die
slippendragers, die nitwits ... allemaal proberen ze
wat die twee gelukt is, maar ja ... geen genie, hè.’
‘Wat een ongelooflijke flauwekul,’ stoof Femke op.
‘Je denkt toch niet dat onze hele eeuw maar twee
genieën heeft opgeleverd? Miljarden mensen en maar
twee genieën?’
‘Ik heb het over de schrijverij, hè. Natuurlijk zijn
er meer genieën geweest, maar die hielden zich
met andere dingen bezig. Freud, Einstein en allerlei
mensen waar ik niks van weet, die de fiets of de
locomotief hebben uitgevonden, of de paperclip. Of
de sokophouder.’
‘Humor zeker? Kafka, Musil, Eliot, Sartre. Je hebt
geen idee waar je het over hebt, man.’
Ik bracht voorzichtig naar voren: ‘Boon, Louis Paul
Boon, dat vind ik nou een geniale schrijver.’ Maar
deze mening werd met hoongelach verworpen want
niemand had hem gelezen.
Genie was een onderwerp dat ons erg bezighield.
Heimelijk verwachtten we dat we zelf wel eens een
beetje geniaal konden zijn. Dat onze beentjes te kort
waren, werd niet veel later duidelijk.
Onze inkomsten waren schraal. Ronald was elke dag
bezig met het mengen van tabak en substanties waar
hij niet over uitweidde. De resultaten bracht hij aan
de man. Teun werkte in een bedrijf dat decors maakte
voor toneel en tv. Zo nu en dan moest hij daar zijn
talent als kunstschilder inzetten, maar meestal kwam
het neer op timmeren, zagen en grote vlakken verven.
Femke kreeg een kleine toelage van haar ouders, “als
ze zich verder maar niet vertoonde” en was door een
vriendin in dienst genomen als verkoopster in een
boetiek. De boetiek was geen vetpot. En ik fietste elke
dag naar de Dam, naar de Nederlandsche Spaarkas,
waar ik op de correspondentie-afdeling de klachten
van boze klanten moest bezweren. Die klanten waren
meestal zeer terecht boos, omdat een van de louche
vertegenwoordigers in de buitendienst hen veel te
veel spaareenheden had aangesmeerd. Ik verrichtte
schuldbeladen arbeid.
In een groepje als dat van ons konden innige relaties
niet uitblijven. Femke probeerde ieder van ons uit en
bleek tenslotte een voorkeur te hebben voor Teun. Dat
was geen wonder, Teun was met afstand de mooiste
man op zolder, met buitelend blond haar en stralende
ogen. Zij waren ‘een soort stel’, Femkes woorden. Ze
zaten meestal naast elkaar op Ronalds doorgezakte
bank. Ze friemelden een beetje. Verder hadden we er
geen last van. We trokken met z’n vieren op en waar
we ons ook vertoonden, wie we ook ontmoetten, we
waren één, we spraken met dezelfde mond. En die
winter vormden we sowieso één warm lichaam. Geen
plaats voor jaloezie.
vervolg Vrienden© 
TWIST eMagazine - 13 -
vervolg Vrienden©
Ons Amsterdam van de jaren ‘70 trilde en flikkerde
van cinema. De Nederlandse filmindustrie was
booming. Jong talent, regisseurs, schrijvers, acteurs
en producenten rolden over elkaar heen, soms in
letterlijke zin, in hun haast om de ladder naar de
filmhemel te bereiken. Film liet zien wie je werkelijk
was, film leverde roem, geld en liefde op, film was
het firmament van de kunst. Bij Reynders en Eijlders
ontmoetten we artiesten en kunstluizen en Femke
maakte kennis met de beroemde filmproducer Kilo
Mazurski. Die verrees met zijn hele vervette gestalte
vanachter zijn tafeltje in Eijlders op het moment dat
wij vieren binnenkwamen. Terwijl Femke langsliep,
stak hij een hand uit en vatte haar bij de kin. Hij
hield haar op een armlengte afstand, nam haar van
top tot teen en terug op en zei met een stem uit zijn
onderbuik: ‘Zie, de verschrikkelijke schoonheid van
de vrouw.’
Teun kwam aarzelend naderbij om er iets van te
zeggen, maar voor het zover was, sloeg Femke zelf
met de knokkels van haar rechterhand keihard tegen
Mazurski’s pols. Hij dook ineen en kreunde: ‘God, wat
slaat het hard!’ Blijkbaar was hij hierdoor overtuigd
van haar potentieel: in één adem door nodigde hij
haar uit voor een feest in zijn ‘condo’.
‘The four of us,’ zei Femke. Dat was goed.
De condo bleek een zolderruimte aan een van de
grachten. Toen we binnenkwamen, zei Ronald
geïmponeerd: ‘Dit is nog groter dan mijn zolder.’
Hij overdreef niet. De ruimte was enorm. Alles
werd op kunstige wijze zo slecht verlicht dat je over
halfdonker kon spreken en toch was er overzicht. Zo
ver het oog reikte, waren er makkelijke zitplaatsen
opgesteld. In het midden stonden zuilen, waaromheen
zachte banken en tafels met drank waren gegroepeerd.
Aan een uiteinde stond een enorm rond bed, waarin
Mazurski met ontbloot bovenlijf tegen een stapel
kussens leunde en tevreden de ruimte overzag. Door
de schemer bewogen zich enkele tientallen schimmen
waaronder bij nader toezien bekende gezichten van
schrijvers en kunstenaars. Wij installeerden ons
enigszins bevangen op een bank en bekeken de
activiteiten. Dat was niet naar de zin van Mazurski.
Hij klom uit bed en liep op ons toe. Hij droeg een
pyjamabroek met een split waardoor zijn geslacht met
elke stap even oplichtte. ‘Godver,’ zei Teun.
‘Mijn gasten!’ brulde Mazurski. ‘Hoe heet het wijfje?
Laat het spreken!’
Femke had even geen verweer. ‘Femke.’
Mazurski richtte zich tot de schimmen: ‘Dit is
Femke! Toonbeeld van het vrouwelijk mysterie. De
Witte Godin zelf, in een andere kleur. Laat het haar
aan niets ontbreken. Wat kan ik voor je inschenken?’
Het was duidelijk dat hij de rest van ons groepje niet
zag zitten. Terwijl hij Femke meetroonde naar een
dranktafel, waagden wij ons ook de ruimte in. De
avond ontwikkelde zich naar verwachting. Er werd
gedronken en gesnoven en het duurde niet lang voor ik
niet meer zeker was van wat er om mij heen gebeurde.
Het moet al na middernacht geweest zijn dat Femke
opnieuw een klap uitdeelde aan Mazurski die haar
mee wilde trekken naar zijn bed. Hij reageerde met
een komische buiging en vatte een ander meisje bij de
arm. Nevelig veel later staarde ik voor me uit op een
bank en merkte plotseling dat ik naast Ronald zat. Hij
merkte mij ook op. We moesten lachen.
‘Waar is Femke?’ vroeg ik.
‘Daar,’ wees Ronald. Ze zat op een andere bank met
een harig iemand te praten.
‘Een kunstenaar, denk ik,’ zei Ronald.
‘Ja, denk ik ook,’ zei ik.
‘En waar is Teun?’ vroeg ik.
‘Teun?’
‘Ja, Teun.’
‘Ik weet niet waar Teun is.’
‘Heb je hem niet gezien?’
‘Nee. Jij?’ 
TWIST eMagazine - 14 -
vervolg Vrienden©
‘Nee, ik heb hem niet gezien.’
Nadat we hier enige tijd over hadden nagedacht, zei
Ronald: ‘Ik ga toch maar eens kijken.’
‘Naar Teun bedoel je?’
‘Ja, Teun.’
‘Dat is goed. Ik loop wel met je mee.’
‘Ja, goed. Pas op, niet omvallen!’
‘Nee, goed dat je het zegt. Hou me maar even vast.’
Gearmd liepen we door de ruimte waar intussen
banken bezet waren door slapende of neukende
gestalten. Achter de tweede pilaar vonden we Teun.
Hij zat bij Mazurski die een hand in de broek van
Teun had. Een hand van Teun zat in de pyjamabroek
van Mazurski. Ze maakten knedende bewegingen en
keken elkaar verheerlijkt aan, zonder op toeschouwers
te letten. Ronald en ik hadden niet gemerkt dat Femke
ons gevolgd was, tot we haar stem achter ons hoorden:
‘Teun! Gadverdamme! Gadverdamme, Teun!’
Geschrokken keken we om. Femke was al op weg
naar de lift die onmiddellijk open schoof en weer
dicht. En dat was het laatste wat we van haar zagen.
Teun was opgesprongen en had het benul zijn broek
dicht te ritsen. Stom staarde hij naar waar Femke
verdwenen was. Hij keek Ronald en mij aan en knikte
met een uitdrukking van: zo gaan die dingen. Toen
liet hij zich weer zakken. Mazurski zag Ronald en
mij wankelen en zei: ‘Jullie voelen je niet zo goed,
manschappen. Ga maar even spazieren op het platte
dak, daar kom je van bij. De deuro is daaro.’ Hij
wees naar een erkerdeur die uit de schuine dakwand
vooruitstak en wijdde zijn aandacht weer aan Teun.
Ronald en ik liepen terug naar onze bank waar Ronald
mij ondersteunde terwijl ik op het tapijt braakte.
‘Ik denk dat ik dat maar even ga doen,’ zei hij, ‘even
naar buiten. Ik voel me een beetje in de war met Teun
en zo.’
‘Ja,’ zei ik, ‘en met Femke en zo. Ik kan er niet goed
bij.’
‘Nee, daar heb je gelijk in. Ik moet nadenken. Ik denk
dat ik maar naar buiten ga.’
‘Ja,’ zei ik, ‘moet je doen. Trek je jas aan, het is koud.
Ik ga nog even liggen want ik moet nog even liggen.’
Die nacht belde de politie bij Mazurski aan met de
mededeling dat er een dode man was gevonden op
straat en of die persoon hier bekend was. Aan de
overkant hadden bewoners een man op het dak
gezien. Hij liep onvast en leek steun te zoeken. En
toen zagen ze hem ineens niet meer en hadden ze de
politie gewaarschuwd.
‘Chottechot,’ zei Mazurski, ‘dat zal die vriend van
hullie daar zijn. Er zit geen reling langs het dak, dus
een vrije val heb je zo voor mekaar.’
‘Wat!’ riep ik. ‘En jij stuurt hem het dak op terwijl hij
hartstikke bezopen is!’
‘Ah-ah vriendje, hier was van sturen geen sprake,
wat? Louter vrije wil en de weg wijzen. Treurig maar
waar.’
‘Er komt nog een onderzoek,’ zei de agent. ‘Mag ik
uw gegevens noteren?’
Ik heb Ronald niet meer gezien. Zijn moeder heeft
hem geïdentificeerd.
Tussen Teun en mij is het niet meer goed gekomen.
Hij bleef rommelen in de omgeving van Mazurski.
Ik las dat hij een rol had gekregen in een film die op
Ibiza speelde. Hij trad daarin op als goeroe van het
vrije leven of zoiets. Later hoorde ik dat hij artistieke
potten verkocht. En daarna nooit meer iets.
Mochten hij en Femke nog leven en dit lezen, dan
ben ik er zeker van dat ze een brok in de keel krijgen
en misschien wel een potje moeten huilen. Hoewel ik
Femke dat nooit heb zien doen.

TWIST eMagazine - 15 -
verhaal We blijven leren©
‘Ga je nu alweer naar zo’n beoordelingsgesprek?’ vraagt mijn groepsleider wanneer ik me afmeld voor de middagdienst. Ik reageer niet. Uit
mijn statistieken blijkt dat ik dan het makkelijkst verlof krijg.
‘Nou ja, dat los ik dan wel op. Goed, een uur. Zorg dat je op tijd terug
bent.’
Iedereen in het team weet dat ik meneer De Man bezoek. Als ambtenaar
beslist hij over de aanvraag van androïden die als menselijk erkend willen
worden. Ik ben vaak bij hem langs geweest. ‘e-Dokter Datien’ noemt
hij me. De vreemde aanspreektitel interpreteer ik als een combinatie van
cynisme en vermaak. Vanzelfsprekend is de titel ‘dokter’ niet officieel.
Hoewel, ik ben eraan bezig, het moment zal komen …
‘Centrale. Log DA10 uit,’ commandeert de groepsleider. De centrale
antwoordt met een rij knipperende rode lichtjes. ‘Goed, je kunt gaan.’
Terwijl ik via de laaddeur de serverkelder van het ziekenhuis verlaat, valt
de medische dataverbinding weg. Ik kan even geen diagnoses stellen,
geen medicijnen controleren en geen behandelplannen voorstellen.
Bij afwezigheid van werk start ik een serie nieuwe simulaties voor het
komende gesprek. Het is mijn variant van nervositeit.
Mijn obsessie maakt mij de risée van de afdeling. Chef-arts Broker en
zijn collega’s noemen me arrogant; met hoge waarschijnlijkheid zijn ze
jaloers op mijn competenties. Mijn elektronische soortgenoten lachen
mee met de mensen. Ik neem ze dat niet kwalijk: ze zijn bang dat ik
alweer zal falen en nog banger dat ik op een dag zal slagen. Op mij heeft
het geen invloed: mijn doel is mens te worden. Of erkend te worden als
menselijk, dat is wat mij betreft hetzelfde.
Tot nu toe is het me niet gelukt meneer De Man te overtuigen van mijn
capaciteiten; ik heb een lange rij afwijzingen achter de rug. Opgeven?
Dat doe ik niet. Dat kan ik niet.
Charles van Wettum is als
SF-schrijver een laatbloeier.
Met bravoure bestormt hij
de sciencefiction-scene in de
lage landen. Zelf verhult deze
auteur niet schatplichtig te zijn
aan Philip K. Dick en Asimov,
al laat zijn eigen werk vooral
zien dat hij zelf een vruchtbare
fantasie en pen heeft. In ‘We
blijven leren’ zit cynisme en
menselijkheid, frustratie en kille
logica. Tegelijkertijd wordt –
zomaar voor de vuist weg – onze
eigen menselijkheid in het geding
gebracht. En dat in een kortverhaal
…
https://wettum.org/
Charles van Wettum
TWIST eMagazine - 16 -
vervolg We blijven leren©
Het gemeentehuis betreed ik door de leveranciersingang, zoals dat van mijn soort wordt verwacht.
De liften zijn voor mensen, ik neem het trappenhuis
naar het kantoor van meneer De Man op de derde
verdieping. Een andere androïde kom ik op mijn route
nooit tegen, op basis van de frequentie is de kans
zestig procent dat ik zijn enige bezoeker ben.
‘Ah, e-dokter Datien. Goed je te zien. Ga zitten.’
Meneer De Man is een oude, kalende man. Altijd
vriendelijk. Altijd correct in zijn afwijzingen. ‘Wat
gaan we vandaag bespreken?’
Voor vandaag heb ik met de gegevens uit de database
van het ziekenhuis een vergelijkend onderzoek
uitgevoerd. De conclusie is glashelder: ik ben een
betere arts dan mijn menselijke collega’s. Minder
fouten. Aantoonbaar snellere en vaker correcte
diagnoses. Mijn keuzes bij behandelmethoden zijn
altijd conform de protocollen, de medicatie die ik
kies, is vaker werkzaam. Het rapport dat ik meneer
De Man voorleg, is kort.
‘Ah, ik zie het.’ Hij bladert razendsnel door de pagina’s.
‘Dokter Datien, waarom is dit zo belangrijk?’
Mijn antwoord is eerlijk, of ik dat wil of niet. Oneerlijk
kan niet, maar het is soms moeilijk eenduidig te
bepalen wat eerlijk is.
‘Ik bepaal elke week het meest kansrijke antwoord.
Elke afwijzing levert nieuwe informatie op.’ Vorige
keer sprak De Man me aan over intuïtie en creativiteit.
Het onderwerp bracht me even van mijn stuk, vandaag
toon ik echter aan daar goede vervangers voor te
hebben.
‘Kijk, hier.’ Ik wijs op de resultaten.
‘Dat maakt je waardevol, jazeker. Maar menselijk?’
Meneer De Man snuift, pakt zijn zakdoek en snuit zijn
neus. Met grote waarschijnlijkheid is het minachting.
Een mogelijk alternatief is teleurstelling, voor
verkoudheid zijn er geen ondersteunende symptomen.
Of is mijn berekening van zijn overwegingen onjuist?
Misschien omdat hij er zelf niet zeker van is?
‘Het is statistisch waar.’
‘Ja, dat is zo.’ Hij bladert nog even door mijn
rapportage, de figuur waar hij nu naar kijkt gaat over
röntgenfoto’s. Ik ontdek dertig procent meer kleine
tumoren dan de best scorende menselijke arts.
‘Het is niet voldoende. Menselijk zijn wordt niet
bepaald door statistiek.’ Mijn verzoek is dus weer
afgewezen.
‘Waardoor dan wel?’ Ik stel deze vraag aan het eind
van elk gesprek. Het antwoord is ook altijd hetzelfde:
‘Wat mens-zijn betekent, moet je zelf ontdekken. Net
als ieder mens.’
Vanzelfsprekend zie ik de discrepantie tussen de
gewenste en de gerealiseerde uitkomst van dit
gesprek. Het is mijn variant van teleurstelling: ik heb
óók emoties, al zijn ze digitaal. Morgen doe ik een
nieuwe aanvraag.
In het ziekenhuis meld ik me voor de inlog op de
spoedeisende hulp. Het is mijn favoriete afdeling:
mijn toegevoegde waarde is het grootst wanneer
razendsnelle diagnoses gevraagd worden.
‘Ga daar maar in de hoek staan, Datien. Jij hebt
geen koffie nodig,’ zegt dokter Broker wanneer ik de
teamkamer binnenloop. Ze lachen.
Natuurlijk heb ik de benodigde voorzieningen om
sociale processen goed te laten verlopen. De koffieoptie heb ik nog nooit hoeven gebruiken. Ook naast
de koffiemachine ontvang ik alle mededelingen en
dossiers.
‘Hé, Broker, hoor ik nou goed dat je een vakantie naar
Kroatië hebt geboekt?’ De vraag wordt gesteld door
een verpleger.
De specialist lacht. ‘Ja, heerlijk. Vier weken in de
zon.’ In de personeelsplanning zie ik dat Broker niet
meer dan drie weken vakantie heeft. Hij is een betere
arts dan veel van zijn menselijke collega’s; tegelijk
wijkt hij in mondelinge mededelingen regelmatig af
van de werkelijkheid. Ik heb er nog nooit een motief
voor kunnen vinden.
TWIST eMagazine - 17 -
vervolg We blijven leren©
‘Attentie. Inkomende ambulance.’ Het rolluik van
de garage gaat al omhoog, de ziekenwagen rijdt
stapvoets naar binnen. Terwijl ik naast de automaat
sta, lees ik het dossier. Hartaanval. Eerste behandeling
heeft plaatsgevonden in de wagen. Ik zoek het dossier
op, verzamel achtergrondinformatie, maak de eerste
analyse en geef advies voor verder onderzoek. Mijn
advies komt overeen met dat van dokter Broker; mijn
input wordt genegeerd.
Met ‘Inkomende ambulance’ wordt de volgende klus
aangekondigd. De verpleger legt zijn telefoon neer,
hij moet nu bijspringen.
Deze keer zijn het twee dossiers. Een verkeersongeluk.
Een vrouw en haar jonge kindje. De vrouw heeft
geen grote verwondingen. De baby echter … De
ambulancebroeders hebben moeder en kind al met de
grootste spoed doorgestuurd voor onderzoek, ik zal
zo dadelijk alle informatie ontvangen.
De eerste CT-scan komt binnen. Een klein lichaampje.
Inwendige bloedingen. Het hoofdje is vervormd.
Bloedingen in de hersenen. Terwijl het dossier
openstaat, wordt het overlijden vastgesteld.
De telefoon van dokter Broker gaat. Ik weet niet wat
er gezegd wordt, alleen zijn reactie is zichtbaar. Zijn
altijd aanwezige cynische glimlach is verdwenen.
‘Heeft ze het niet gehaald?’ zegt hij in de hoorn.
Hij vloekt hartgrondig, dan hangt hij op en schudt
zijn hoofd. ‘De moeder is oké,’ zegt hij tegen de
verpleger. Tegen mij praat hij nooit. ‘Het meisje is
dood. Klotewereld.’
‘We konden niets doen, Broker,’ antwoordt de
verpleger. Hij legt een hand op de schouder van de
specialist.
‘Ik weet het,’ antwoordt Broker langzaam.
Vanzelfsprekend weet hij het, Broker is een goede arts.
Toch zie ik tranen in zijn ogen. Dat verbaast me. Nog
een keer doorloop ik de procesevaluatie. De conclusie
blijft dezelfde als die van de verpleger: er is geen fout
gemaakt. Iedereen heeft optimaal gefunctioneerd.
‘Het kindje was kansloos,’ voegt de verpleger
toe. Hoewel feitelijk juist, is het een overbodige
constatering. Ik zeg het niet omdat de mededeling
niets toevoegt.
Ik probeer een traan te reproduceren. Dat lukt, ik heb
inderdaad alle faciliteiten. Even komt de vraag in me
op: is dit belangrijke input voor mijn zoektocht naar
menselijkheid? Vrijwel direct verwerp ik het idee.
Zo’n klein beetje water, dat kan onmogelijk relevant
zijn.
Ik zie in het systeem dat de volgende ambulance het
terrein oprijdt.
TWIST eMagazine - 18 -
verhaal De tweede© 1. De Schenking
Het oude pand had iets opzienbarends opgeleverd. Dat was mij
telefonisch verzekerd door de nieuwe eigenaar, mijn vriend Marc. Die
had me ervan overtuigd dat mijn expertise als amateurhistoricus was
geboden om hem te adviseren. Dus volgde ik hem daags na ons gesprek
via steeds smaller wordende trappen naar de bovenste verdieping van zijn
aanwinst.
'Het is een hele klim!' zei Marc, waarmee hij leek te willen suggereren dat
er sprake was van een hoog herenhuisgehalte. De gietijzeren wenteltrap
die ons vanaf de derde verdieping naar de zolder leidde, voelde koud
aan. Geen wonder, door talrijke spleetjes tussen de dakpannen straalde
de winterzon. 'Daar staan ze.’ Zijn adem condenseerde en verried de
inspanning die hij wellicht verborgen wilde houden. In het gerasterde
licht stond een blok van opeengestapelde houten kistjes, elk ter grootte
van een flinke schoenendoos.
'Mag ik?'
'Ga je gang, maar pas op – ze zijn loodzwaar.' Ondanks de waarschuwing,
werd ik verrast. ‘Neem er maar een mee naar beneden. Daar is meer licht.'
Een etage lager plaatste ik het kistje in een vensterbank. Op het etiket stond
met sierlijke letters: 'Nrs. 140 – 270, 1875'. Het deksel liet zich zonder
moeite verwijderen. Ik zag iets dat leek op een zorgvuldig uitgesneden
blok glas en voelde aan het geribbelde oppervlak. 'Voorzichtig,’ zei Marc,
‘ze zijn vlijmscherp!' Ik keek Marc vragend aan. ‘Ocharme, je herkent het
niet eens. Begrijpelijk, want jij maakt foto’s met je mobiele telefoon. En
je bewaart ze ergens in de cloud. Maar dit is geschiedenis, jongen! Dit
zijn glasnegatieven. Glas was de voorloper van het filmrolletje. Of heb je
dat ook nooit meegekregen, meneer de historicus? Laten we zeggen dat je
de cloud in je handen hebt. Dit zijn glazen plaatjes uit de begindagen van
Harry G. de Vries
Harry G. de Vries (1961)
debuteerde in 2003 als vertaler
van dichter Philip Larkin. In 2014
begon hij met het schrijven van
Engelstalige gedichten waarvan
een deel verscheen als bundel
'Colourisations' (Uitgeverij Wel,
2020). Ook werden zijn gedichten
opgenomen in Amerikaanse en
Britse literaire tijdschriften (The
Broadkill Review (Delaware,
USA) en ENVOI (Cinnamon
Press, UK). In 2022 verscheen
bij uitgeverij FAMA zijn
berijmde vertaling van het
'Halliwell Manuscript' uit 1425;
de oudst bekende bron voor de
internationale Vrijmetselarij. In
2024 verschijnt zijn vertaling van
dit werk ook in berijmd modern
Engels bij Lewis Masonic.
Uitgeverij GiST te Delft publiceert
in datzelfde jaar zijn bundel met
korte verhalen.
Alle gedichten van Harry G. de
Vries zijn gepubliceerd op zijn
website: https://sites.google.com/
view/poemsbyharrygdevries/
poems
Harry is werkzaam als docent
Engels bij Avans Hogeschool in
Breda.
TWIST eMagazine - 19 -
vervolg De tweede©
de fotografie. Er zit een lichtgevoelig laagje op, dat na
het maken van de foto, een zogenaamd glasnegatief
opleverde. Daar maakte men een positief beeld mee,
ofwel een foto. Van papier. Capiche?’
‘Dûh!’ Ik probeerde een plaatje los te maken. ‘Ze
zitten aan elkaar vast.’
Marc streek met zijn vingertoppen over het
groenglanzende oppervlak alsof het indexkaartjes
betrof in de lade van een bibliotheekcatalogus.
‘Klopt. Ze zitten als Siamese meerlingen aan elkaar.
Maar daar weet jij wel raad op. Je mag deze hele
beeldschat meenemen. Je weet hoe ik je clubje ben
toegewijd.'
Mijn nieuwsgierigheid won het van mijn vermoeden
dat de overdracht vooral het gemak diende van mijn
oude makker. De kistjes waren immers al meer dan
anderhalve eeuw niet verplaatst door voorgaande
bewoners – waarschijnlijk om redenen van gewichtige
aard. Die schone taak was aan mij voorbehouden in
ruil voor Marcs gulle schenking aan de vereniging
Oud-Edegem.
2. De Nalatenschap
‘Alles,’ zei Marc ‘komt uit de nalatenschap van
Eduard Veraelst, fotograaf te Edegem en volgens mijn
notaris een van de eerste bewoners van dit huis. Hij
zou in de tweede helft van de 19e eeuw nogal wat
stadgenoten hebben geportretteerd. Het resultaat van
die arbeid werd na zijn overlijden hier op de zolder
aangetroffen. Het stond kennelijk niemand in de weg;
mijn voorgangers lieten het onaangeroerd. Maar ja,
het historische belang prevaleert, nietwaar? En dus
heb ik besloten om je hulp in te roepen.’ Ik keek kort
naar het plafond.
‘Hoeveel staan er?’
‘Ruim veertig. En voor Oud-Edegem is het een
verrijking, toch? Iets om de komende jaren jullie
tanden in te zetten. Er zit trouwens ook een soort
kasboek bij waarin Veraelst nauwkeurig noteerde wie
er wanneer op de gevoelige plaat is vastgelegd. Leuk,
toch?’
‘Goed, ik kom het hele spul deze week halen. Wil je
er nog iets voor hebben?’
‘Amai, zunne! Ik ga jou toch geen geld vragen als
ik je liefhebberij faciliteer? Nee, dat is in orde. Steek
maar een banier voor mij uit op je website. Mag ik
vragen wanneer je alles komt ophalen?’
‘Dinsdagavond zou mij goed uitkomen. Schikt jou
dat ook?’ Marc deed een greep in de binnenzak van
zijn colbert.
‘In dat geval leen ik je de sleutel. Ik kan helaas niet
assisteren in verband met het voorbereiden van de
verhuizing. Jojanneke is daar zeer precies in. Het zou
een kot vol herrie opleveren als ik haar dat alleen laat
doen. Spijtig.’
3. Het Idee
Dinsdagavond laat plofte ik neer op mijn zitbank. Ik
had zojuist gedoucht, mijn trainingspak aangetrokken
en mijn bezwete kleren in de wasmand gedaan. Met
genoegen schonk ik een Saison Primis in en hoopte
dat het lokale brouwsel zou inwerken op mijn pijnlijke
spieren. Mijn afgeladen auto bevond zich nog op de
oprit; ik had ervan af moeten zien de kistjes direct
uit te laden bij het onderkomen van Oud-Edegem. De
telefoon rinkelde.
‘En? Gelukt?’ Het was Christien, onze kordate
voorzitter. Ze onderbrak mijn klaagzang en opperde
dat dit nu eenmaal mannenwerk was. Hoe vaak
hanteerde zij niet de spade als stadsarcheoloog? En ze
had een idee. ‘Kijk, als deze verzameling portretten
bevat van antieke Edegemnaars, dan is er ongetwijfeld
plaatselijke belangstelling voor. We zouden kunnen
inventariseren wie interesse heeft in een afbeelding
van zijn of haar voorouders. En voor een bescheiden
bedrag zou men zo’n portret door ons kunnen laten 
TWIST eMagazine - 20 -
afdrukken. De opbrengst kunnen we goed gebruiken
om de collectie professioneel te conserveren. En om
de kas te spekken.’
‘Zeker!’ antwoordde ik. ‘Maar voorlopig lijken alle
glasplaten aan elkaar vast te zitten. Bovendien moeten
de namen uit het kasboek op onze website worden
gezet. Geen sinecure, alles moet nauwkeurig worden
ingeklopt.’
‘Daar ga ik je bij helpen. En ik stuur morgenochtend
versterking voor het transport. Dit gaat lukken.
Welterusten. En nog bedankt!’
 Ik keek nog een poosje voor me uit, prees brouwerij
Magnus en nam me voor om morgen Google te
raadplegen inzake glasnegatieven. Mijn bed lonkte.
4. Het Bezoek
Met grote zorgvuldigheid nam ik mijn deel van het
kasboek van Veraelst over in de spreadsheet. Christien
had een indeling gemaakt: het jaar van de opname,
de achternaam van de geportretteerde, zijn of haar
initialen, en het nummer van de plaat. Een weinig
enerverende klus, maar een lichte zegen voor een naar
gelijkmatigheid hunkerend gemoed als het mijne. In
het gebouw waar onze oudheidkundige vereniging
haar domicilie heeft, was het rustig. Op tafel stond
een van de kistjes met negatieven uit het jaar 1870.
De rest stond opgestapeld onder de statige trap in de
hal. Het was al laat in de middag toen de deurbel ging:
Marc.
‘Zo, wat ik hoor ik nu? Jullie gaan munt slaan uit mijn
goedertierenheid? Dan heb ik iets uit te leggen aan
Jojanneke. Die was terughoudend toen ik voorstelde
om alles aan Oud-Edegem te schenken.’ Hij grijnsde
en gaf me een duwtje. ‘Nee, neem me niet zo serieus,
man.’ Hij keek naar het scherm van mijn laptop en
naar het kasboek waarop een liniaal mijn vorderingen
markeerde. ‘Wat een werk, jongen. Jij bent toe aan
een bierpauze. Weet je wat? Doe mij er ook maar een.’
Terwijl ik twee Black Indian Pale Ales uit de koelkast
lichtte, deed ik verslag van mijn digitale speurtocht
naar informatie om de platen van elkaar te kunnen
scheiden.
‘Er is niet echt iets bruikbaars te vinden,’ zei ik.
‘De omstandigheden op jouw zolder hebben er
waarschijnlijk aan bijgedragen dat de boel nu
aan elkaar vastzit. Meer dan anderhalve eeuw
zomerwarmte en winterkou hebben niet veel goeds
gedaan. Maar pessimistisch hoeven we niet te zijn,
denk ik. De grote archieven in dit land lijken vaker
met dit bijltje te hebben gehakt.’
‘Is het zo ingewikkeld?’ zei Marc. ‘In principe is de
analoge fotografie toch nooit veranderd? Belichten,
ontwikkelvloeistof, een stopbadje en veel water om
de chemicaliën van het papier af te spoelen. Een kind
kan de was doen.’ Hij wierp een blik in het kistje.
Met twee handen lichtte hij het blok eruit. ‘Vertrouw
je me?’ Ik keek hem vragend aan. Marc liep met zijn
vracht naar ons keukentje. Daar legde hij de glasplaten
op een theedoek. Hij pakte een teiltje, deed er wat
afwasmiddel in en zette de kraan open. Hij knipoogde
naar me toen hij het blok in het schuim liet zakken en
zei: ‘Dit laten we een uurtje zo staan.’
5. De Ontdekking
‘Hoe weet ik of, laten we zeggen, mijn overgrootvader
is gefotografeerd door Veraelst?’ zei Marc terwijl hij
door het kasboek bladerde en zich het bier liet smaken.
‘Als je zijn geboortedatum en achternaam weet, dan
wijst de database uit of die combinatie is gekoppeld
aan een glasplaat. Een match biedt vrijwel volledige
zekerheid dat de man op het beeld jouw overgrootvader
is. En als de initialen ook nog kloppen, is elke twijfel
uitgesloten.’
‘En jij zit dat allemaal in te kloppen? Amai, jullie gaan
rijk worden! Ik zal verslag doen aan Jojanneke. Die
zal het me niet meer kwalijk nemen dat ik ons bezit
vervolg De tweede© 
TWIST eMagazine - 21 -
heb weggeschonken aan bevlogen en geldbeluste
amateurhistorici!’ Hij lachte. ‘Hee, zunne, mijn glas
is leeg – mag ik er nog een op kosten van de zaak?’
Ik liep naar het keukentje terwijl Marc verder bladerde
in de administratie van Veraelst. Op de terugweg
botste hij bijna tegen me op. Hij droeg het kasboek
opengeslagen mee. Zijn vinger drukte strak op een
pagina om iets aan te geven. Hij pakte het flesje niet
aan. Zijn gezicht was bleek. Bij zijn vinger stond:
T. Sr. & T. jr. & V. van Gogh (Zundert, NL)
6. Zwart Kroos
De flesjes bier stonden onaangebroken op tafel. Marc
had plaatsgenomen achter mijn pc. Het koord van
zijn leesbril hing nutteloos op zijn borst. Zijn vingers
vlogen over het toetsenbord. In de weerkaatsing
van zijn bril zag ik de witte pagina van Wikipedia
verschijnen.
‘Vincent van Gogh, geboren op 30 maart 1853, te
Zundert.’ Hij krabbelde het op een stuk papier. En in
welke doos zit de plaat?’ Ik keek in het kasboek.
‘Eh … in de doos van het jaar 1870.’ Hij staarde even
naar de muur.
‘Toen was Vincent zeventien jaar.’
‘En die T’s? Theo, zijn broer, uiteraard. En die andere
T?’ Marc boog zich naar het scherm.
‘Theodorus, hun vader.’ Marc keek naar buiten met
halfopen mond. ‘Wat deed vader Van Gogh met zijn
zoons in Edegem? Dat ligt zo’n vijftig kilometer ten
zuiden van Zundert. Familiebezoek? Een uitstapje?
Bezocht Theodorus een collega-predikant? Wacht,
op zondag liet je je niet fotograferen. Het moet een
doordeweekse dag zijn geweest.’ Hij nam zijn leesbril
en kauwde op een pootje. ‘Waar is die doos?’ Ik wees
met mijn duim naar de stapel onder de trap.
De stoel van Marc schraapte luid over de stenen vloer.
Hij gleed langs me heen en liep op een draf naar de
hal. Hij pakte een kistje en las het etiket.
‘1864! Hier! Pak aan en zet weg.’ Ik stapelde de kistjes
op in de hal terwijl Marc ze een voor een bekeek.
‘Nondeju! Had je ze niet wat praktischer kunnen
opstellen? Dit is toch geen systeem?’ De stapel in de
hal groeide. Marc zat op zijn knieën en bekeek bij
het licht van zijn telefoon hijgend de laatste kistjes.
‘Waar is 1870? Godnondeju! Zijn dit ze allemaal?’
‘De keuken!’ zei ik.
‘De keuken? Nee! Dat kan niet waar zijn!’
Het teiltje stond op het aanrecht. De laag zeepschuim
was opgelost en had plaatsgemaakt voor een dof donker
oppervlak, alsof iemand wat roet op het water had
gestrooid. Marc maakte een opening die onmiddellijk
dicht vloeide toen hij zijn vingers terugtrok. Hij
staarde naar de grijze drab die aan zijn hand kleefde.
Met zijn schone hand deed hij een tweede poging.
Hij betastte geconcentreerd de glasplaten. Langzaam
kwam zijn hand weer boven met een druipend plaatje.
Het was schoon op een zwart flardje na. Maar ook
dat deeltje gleed langzaam van het glas in het zwarte
kroos. Meer vergeefse pogingen volgden en daarop
besloot hij het teiltje leeg te gieten. Hij plaatste
het terug op het aanrecht en staarde naar de proper
glanzende plaatjes die niet langer een blok vormden.
7. De Schikking
Marc schonk zijn bier uit en zette zich weer achter het
beeldscherm. Hij dronk zijn glas bijna leeg en opende
daarna mijn flesje. Gedachteloos schonk hij zichzelf
bij. Hij typte iets, las het en legde zijn handen op zijn
gezicht. Op het beeldscherm stond een artikel uit een
Nederlandse krant. Uit de kop was op te maken dat er
slechts één erkende foto van Vincent bekend was. Hij
zuchtte diep.
‘De plaat van de Van Goghs had Edegem eeuwige
roem kunnen bezorgen. En ik had er een mooie duit
vervolg De tweede©
TWIST eMagazine - 22 -
aan over kunnen houden.’
Ik aarzelde en zei: ‘Pardon? De platen zijn het eigendom
van Oud-Edegem, weet je nog?’ Marc zweeg en tuitte
zijn lippen.
´Ja, dat moet ik toegeven. Zeg, dit blijft onder ons, hè?
Ik heb Jojanneke moeten overtuigen om de kistjes af
te staan. Ze zal het me de rest van mijn leven nadragen
als ze dit hoort. Laat de familie Van Gogh maar weg
uit dat digitale overzicht.’
´Dat beloof ik je, Marc,’ zei ik terwijl ik mijn jas
aantrok en naar de uitgang liep. ‘Op één voorwaarde.
Het bestuur van Oud-Edegem wil de collectie opslaan
in het huisarchief op de tweede verdieping. Als jij
dat vanavond nog doet, hoeft Jojanneke nooit iets te
weten.’
vervolg De tweede©
TWIST eMagazine - 23 -
In memoriam Dos Wijnhof (Thij Vervoort)
Onlangs viel een kunstboekje in
onze brievenbus: een eerbetoon
aan Thij Vervoort, met gedichten
van zijn hand en foto’s van zijn
kunstwerken. Opgemaakt en
ons toegestuurd door Lia, zijn
levensgezellin. De cover is al
prachtig: die laat een brok steen
zien in diepzwart en schilferend
rood en vermeldt een van Thij’s
hartenkreten: “Ik kom van God!
Waar ligt jouw oorsprong?”
De wereld stopte niet met draaien,
maar toch: een van onze zeer
gewaardeerde verhalenschrijvers
liet ons achter in dit tranendal en
maakt sinds 27 januari 2023 god
en zijn meute engelen hierboven
het leven lastig met indringende
vragen en onbeschaamde
commentaren. Ik heb het over
Thij Vervoort, in schrijfmiddens
bekend onder zijn nom de plume
Dos Wijnhof. Het spijt mij nog
altijd dat ik deze erudiete en
onbarmhartig grappige schrijver
veel te laat in mijn leven ben
tegengekomen.
Marc – Hostwriter
Thij Vervoort En ik Marc, kende Dos sinds jaren. Wij vlogen elkaar schuimend
van enthousiasme in de haren op Schrijven Online in de Wekelijkse
Schrijfopdrachten. Lia wist mij later te zeggen dat Dos zo kon lachen om
onze scherpe duellen. Een verlaat, maar groot cadeau.
Reikhalzend keek ik altijd naar hem uit; het was onvolkomen als Dos niet
reageerde …
Mili - Hostwriter
Begin 2022 vroegen wij Thij om een verhaal voor Twist kwartaal 2.
Hieronder een greep uit onze conversaties:
Thij:
Lief Mili en Marc,
nu maken jullie me toch verlegen. Ik schrijf niemendalletjes voor de vuist
weg en jullie nodigen mij uit een verhaal te schrijven voor een literair
tijdschrift. Alsof ik in het diepe gegooid word zonder de zwemkunst
meester te zijn. Dat wordt luchthappen.
Ik was gestopt met roken, maar vond deze uitnodiging een goede
aanleiding om weer te beginnen. Anders kun je dit toch niet verwerken?!
Bij de Spar gauw twee doosjes (5 st.) Mehari’s gekocht. Kortom, ik ben
even uit balans.
Hostwriters (Mili):
Lieve DosDos,
Ga er gewoon voor, en dat ga je ook doen lees ik, ik heb je jaren gelezen,
het trappen tegen de Kerk tot aan je bacchanalen. Gerrit en Groenland
ontsnapten mij ook niet.
Koop een slof sigaretten om je komende verhaal te doorkomen, de Spar
is nu echt uit, je kunt ook minder dan 2.000 woorden schrijven, het is het
maximum, 1.500 is een beetje het minimum.
Ik zal op je apenhuid zitten, iedere vlo eruit halen, Marc zal je een verhaalanalyse geven en mee redigeren op zijn eigenste mannelijke manier.

TWIST eMagazine - 24 -
Thij:
Lief Mili en Marc,
Ik verkeer in twijfel en hoge nood. Voor de derde
maal ben ik begonnen aan een verhaal. Telkens heb
ik het een dag laten rusten om het met enige afstand
te kunnen beoordelen. Onderwijl las ik hier en daar
in jullie Twist, wat mijn onzekerheid alleen maar
voortstuwde. Wát een literair gehalte heeft jullie
blad. Daar kunnen jullie mij, op mijn ongeletterde,
boerenklompen toch niet tussen plaatsen. Dat wordt
toch geen reclame voor jullie blad, bedenk ik me
en duik beschroomd onder de keukentafel, die enig
bescherming biedt.
Hostwriters (Mili en Marc):
Lieve Dos alias Thij,
Doe eens lief tegen je vrouw; vrouwen kunnen
niet tegen chagrijn. Schenk haar een glas dieprode
Picpoul-de-Pinet in, kroel door haar krullen, daar
wordt ze gelukkig van.
Marc wrijft in zijn handen van plezier, in een gehucht
dat Edegem heet, om reden van jouw beginzinnen.
Hij kijkt opgewonden uit naar het vervolg.
En Mili? Zij ondergaat stormen aan de kust,
rukwinden die haar door haar opengewerkte kousen
omverblazen.
Ga door, Dos, ga toch vooral door ... echt ... serieus.
We gaan voor je en enige redactie zul je niet schuwen.
***
Met de goedkeuring van Lia, plaatsen wij enkele
gedichten en foto’s.
Dit was haar antwoord op onze vraag om Thij in dit
Twist-nummer te zetten:
(…) Ik vind het een eer dat jullie iets van zijn werken
in Twist gaan plaatsen.
Ben heel benieuwd wat jullie kiezen. Laat mij
verrassen.
Mijn God, wat is dat artikel in Twist, destijds een
moeizame bevalling voor hem geweest.
Hartelijke groet,
Lia
Mensen als Thij leven eeuwig voort …
Thij Vervoort 01/02/1944 - 27/01/2023
In memoriam Dos Wijnhof (Thij Vervoort) 
TWIST eMagazine - 25 -
De Wijngaard hof
Uit gestolde tijd bedolven
De tijd tot staan gebracht
Nieuwe agenda, eeuwen oud
Boorwespen hebben er als mijnwerkers hun nesten in
geboord
De tand van de nieuwe tijd heeft er zijn schilferige
sporen in achtergelaten, als poeder hoopt het zich
op aan de voet van de muurseconden en minuten
van miljoenen jaren her
Oude klok, miljoenen jaren worden hier verweerd, als
mesozoïsch poeder, fossiele schelpen
Het gebeurt vanzelf, erosie
Postume godsvrucht, als een bidprentje van
verstorven schepsels
Teksten als geheimschrift, woord voor woord
beschreven, als betreft het een hagepreek
Zwijgend geeft de mergelmuur zijn geheimen prijs,
wordt het versteende graf geopend
Als een bastion omarm je mijn tuin
Als de muur van een historisch museum
Muren van gestolde historie, okers in alle tinten
Staren … bestaren
In memoriam Dos Wijnhof (Thij Vervoort)
TWIST eMagazine - 26 -
Tinnitus
de dag is nog zo jong als het morgenlicht
ik voorvoel het ontluiken van een hekeldicht
de duif die kirt en koert
de eend kwik, kwek en kwakt
de valk krijst en kiekert
de kraai krast en koldert
en de kip kakelt en kokkelt
de mussen kwetteren en de mezen kwelen ...
al dat gekir, gekras, gekrijs is niet te smoren
het klinkt mij als tinnitus in de oren 
In memoriam Dos Wijnhof (Thij Vervoort) 
TWIST eMagazine - 27 -
verhaal Het verdomde blokje om
‘Het verdomde blokje om’ …
Neem enkele cursiefjes van
Carmiggelt, haal er het licht
sarcastische uit, gooi het in een
pot zwartgeblakerde stevige
kruiden, roer erin – niet met
een godvergeten plastic spatel -
maar met met een oerdegelijke
hardhouten spaan en je krijgt
een nauwelijks te temmen
ooggetuigenverslag over mensen
die de absurdistische grens van het
leven voorbijgeschreden zijn en
alleen nog leven op een mengeling
van gewoonte en vergetelheid. Mili
geeft zonder enige verbloemdheid
en gêne weer wat ze ziet, hoort,
ruikt, voelt en denkt. Het resultaat
kwakt je de ene keer als een natte
dweil in het gezicht, de andere
keer merk je tot je verbazing dat je
ongegeneerd zit te lachen. Hoewel
de algemene teneur er een is van
bodemloze tristesse, zie je ook
de twinkelende ondeugd van de
beschouwster die er toch maar het
beste van maakt.
Waar anderen zich in alle bochten
wringen om ‘origineel’ te zijn met
een ‘unieke schrijfstijl’, vloeit het
bij Mili als gegoten uit de pen.
‘Het verdomde blokje om’ is het
werk van een schrijfster die de tijd
vervloekt.
Mili van Veegh
Een hard zwart notitieblokje zeilde, samen met ‘De Vreemdeling’ van
Albert Camus, van een boekenplank naar beneden. Beide even groot
en even absurdistisch. Camus die zei dat het leven geen zin heeft, geen
hoger doel en dat er geen reden is dat wij bestaan. Aan de weigering van
zijn hoofdpersoon Meursault zich aan te passen aan de normen van de
maatschappij, voldoen ook de personages die ik optekende in mijn harde
zwarte notitieblokje.
Ik leerde ze kennen; ze leven, of niet meer, niet ver van mij vandaan, de
meeste tijd brengen ze door, buiten op een bankje. ’s Nachts worden ze
in een tehuis gedaan.
Graag vertel ik over de meest illustere.
Dirk-Jan, de monocleman
Het is duidelijk dat Dirk-Jan zich distantieert van het plebs als Piet en
Mien. Hij kijkt niet eens naar ze door zijn monocle. Het grauw voelt
instinctief aan dat zij moeten wijken wanneer Dirk-Jan plaatsneemt op
het bankje.
Dicht naast hem staat zijn leren koffer en daar bovenop een kop koffie.
Ernaast ligt een appel en een aardappelschilmesje.
‘Ik zag oranje en witte bloemen in Namibië en dook naar oesters met
zwarte parels in Frans-Polynesië,’ zegt hij tegen niemand.
Het hoofd gebogen onder zijn gleufhoed, in een halve krul over zijn
rollator, maakt hij met zijn mesje stekende bewegingen naar roekeloze
passanten.
Op gepaste afstand zit Piet van wie de grijze borstharen oplaaien in de
laatste zonnestralen. Zijn buik is verpakt in een tierig houthakkershemd.
Ik voel me gevangen in hun levensverhaal en zeg: ‘Goedemiddag.’
Traag heft de monocleman zijn hoofd, hij heeft een langgerekt gezicht en 
TWIST eMagazine - 28 -
vervolg Het verdomde blokje om
ontbloot gebrokkelde tanden.
Ik wil naast hem zitten en vragen naar zijn leven.
Piet, de vieze man
Zelden komt hij van het bankje af. Laatst stond hij
wel zomaar op de hoek van mijn straat, met zijn
aardappelhoofd turend in de verte. Het voelde alsof hij
oprukte.
Als ik door zijn straat en langs hem loop, is hij altijd
hoegenaamd bloot. Door weer en wind zijn zijn
broekspijpen opgestroopt en wiegt zijn borsthaar op de
luchtstromingen die ik veroorzaak.
Zijn blik uit pittenogen brandt eerst mijn borsten in en
dan mijn kuiten. Ik weerhoud mij ervan een muntstukje
in zijn vlezige vooruitgeschoven onderlip te schuiven.
Mocht Piet met het vieze gezicht al achter de ramen
van het tehuis staan, loopt hij heen en weer alsof hij
erop wacht mij te bespringen. Dan kwijlt hij.
Ik ben gestopt hem gedag te zeggen. Ik ga een blokje
om.
Romana, de genotvolle
Rusteloos rijgt ze hartenkralen aan een elastiekje,
altijd met haar benen wijd gespreid. De zondag is
het bankje van haar en haar missaal waaruit zij luid
citeert als zij geen armbandjes maakt. Voor haar
voeten liggen ijspapiertjes.
‘Kopûh?’ vraagt ze gleyig aan iedere man die
voorbijkomt, vrouwen negeert ze volkomen.
‘Ik wil met de boot naar Suriname!’
Laatst was ze er met Piet, de aardappelhoofdman,
vandoor gegaan die haar een bootkaartje had beloofd.
Ze werd teruggevonden in de Scheveningse bosjes, haar
veelkleurige rokken opgetrokken, haar blik gelukzalig.
Romana heb ik niet gedag kunnen zeggen.
Fiep en haar dode broer, haar geliefde, Bertus, en
haring
Een nog onbekende bewoonster van het tehuis spreekt
me aan als ik voorbijloop.
‘Ik heet Fiep.’ Haar linkermondhoek gaat tot aan haar
linkeroor.
‘Me broertje is dood, hij leg in een kist.’
‘Nee toch,’ zeg ik, ‘hoe kan dit nu?’
‘Hij at te veel stroopwafels, ook in z’n auto.’
‘Is hij dan achter het stuur doodgegaan?’
‘Nee joh, gewoon in de woonkamer. Hij viel keihard
op z’n bakkes.’
Fiep maakt plofgeluiden en laat zich van haar stramme
benen vallen. Dwars over haar stijlvolle rollator.
‘Blijf toch staan alsjeblieft,’ zeg ik haar.
‘Ik wil naar me broertje.’
Ik aai over haar watergolf en wil doorlopen.
Fiep grauwt dat ik moet stoppen. In de stilte die valt,
kijkt ze me geringschattend aan. Van boven tot onder.
‘Weet jij wel dat ik gezwachteld ben?’
‘Waar dan?’
‘An me voet, dat zie je toch. Kijk die petoffels.’
‘Zo hebben we allemaal wat,’ zeg ik verbazingwekkend origineel.
‘O ja? Ik heb verder niks an me lijf, hoor. Me broer
wel, die is dood.’
Midden op het zebrapad blijft ze stilstaan.
‘Fiep, loop door, er staan auto’s te wachten.’
‘Ik ken niet zo goed lope.’
‘Je kunt het wel,’ en na tergende minuten krijg ik haar
aan de overkant.
‘Zeg Fiep, wie is er nu toch laatst doodgegaan in het
tehuis?’
‘Dat zeg je niet, je zeg overlede. Een jonge, die stopte
met ademhale.’
‘Was hij je vriend?’
TWIST eMagazine - 29 -
vervolg Het verdomde blokje om
‘Nee joh, dat is Bertus, die woont in de Goudsbloemlaan en komt ook in me kerk.’
Ze maakt een weids armgebaar.
‘Hij heb een kale plek op ze hoofd. Hij is jongûh,’ ze
straalt, ‘maar ik geef hem nog geen handje.’
Dan is het winter en blauwe kou heeft het bankje in
zijn klauwen. Ik beeld me in dat de bewoners van
het tehuis binnen hutje mutje van bouillon slurpen.
Niet Fiep.
Zij staat beklemd tussen de zware voordeur met haar
rollator, de dranger heeft haar bril gebroken.
‘Ik wil naar Bertus,’ bekt ze me toe. ‘Me busje komt
zo.’
Ik help haar uit haar benarde positie en trek aan
haar bloemetjesjack. ‘Waar is je mooie mantel toch,
Fiep?’
Ze negeert me straal en zegt: ‘Weet jij wel dat Bertus
je wil zien, ik heb over je gepraat.’
‘O,’ zeg ik beteuterd, ‘straks gaat Bertus mij nog
leuker vinden.’
Het is weer lente en Fiep staat op de stoep; haar
oogleden springen als elastiekjes tegen de zon.
‘Waar was je,’ roep ik overenthousiast, ‘ik heb je in
geen maanden gezien.’
‘Ze hebbe me opgeslote in me kamer, d’r was een
virus.’ Ze krijgt het woord moeizaam uit haar mond,
‘ze vielen as vliegen.’
‘En wat deed je op je kamer?’
‘Ik heb Bertus twee keer gebeld.’
‘Ah, ben je nog verliefd op hem,’ kwebbel ik door.
Haar linkermondhoek raakt niet meer haar linkeroor,
maar krult zich om haar linkeroorschelp.
‘Ik hou van haring.’
‘Is Bertus dan een haring,’ vraag ik zogenaamd
geestig.
Fieps neus begint te lekken en ik loop door.
De vrouw van de vlezige lippen met een sigaret
ertussen
Geregeld hoor ik de tweetonige sirene van de
ambulance, gevolgd door het geluid van huilende
bewoners. Plekken vallen open, op het bankje neemt
vers bloed plaats.
‘Hebbie ’t nie koud met die ope kouse?’
De vrouw die me aanspreekt, zit onder een stralende
zon, ineengedoken in een coltrui en twee jassen. Haar
mond is als een vlezige grot, dikke vochtige lippen
bewegen er rusteloos rondom.
Zij trekt aan één stuk door aan een sigaret, as kegelt
op haar glimmende broek.
‘Weeg nog maar vijfenveertig, vroegâh honderd.’
‘Ik zie het,’ zeg ik en bezie haar graatmagere handen.
Draadjes kwijl die haar lippen verbinden, vangen het
zonlicht als zij aan de opgerookte sigaret trekt.
‘Rook je altijd hetzelfde merk?’
‘Pall Mall, ik ken geen sjekkies meer rollen. Ik wil die
vuiligheid uit mijn lijer.’
‘Ach, rook toch lekker door, wat let je?’
Ze verzinkt in zichzelf en werpt me dan een vuile blik
toe.
‘Wat is er, staan mijn kousen je nog steeds niet aan?’
‘Er staan varkenswangetjes op het menu vanavond,
dat mot ik niet.’
‘Blaas ze op,’ zeg ik haar, ‘en geef je over aan de Saroma.’
Het was tijdens ons laatste contact dat de vrouw
van de voluptueuze lippen waartussen zij sigaretten
kwakte, vroeg of ik ook rookte.
‘Ja,’ zei ik, ‘drie pakjes per dag.’
De boot was aan, ze werd woedend omdat zij van
de leiding nog maar tweeëneenhalve sigaret per
dag mocht roken, buiten op het bankje. Ook had zij
het nog niet voorzien op mijn opengewerkte zwarte
kousen. Te dellerig was haar mening.
Of ik in godsnaam door wilde lopen.
Niet veel later, ik maakte mijn verdomde blokje om, 
TWIST eMagazine - 30 -
stond een lijkwagen voor het tehuis. De vlaggen
omgebogen, de motorkap en de zijschermen ontwricht.
‘Wie is omgekomen,’ gilde ik naar de leiding die met
plastic hartjes en plastic bloemetjes op de stoep stond.
‘Sidonia,’ riepen ze in koor, ‘de vrouw die maar
doorrookte.’ Ze meesmuilden naar elkaar en keken
mij hoogst meewarig aan.
Op dat precieze moment klonk een krak op uit de
vernachelde lijkwagen. De blote voeten van Sidonia
staken uit de achterkant van haar kist in printfolio.
Voor geen dode meer of minder vervaard, drukte
de leiding met hun in plastic gestoken handen haar
knieën op tot aan haar nog smachtende lippen.
‘Jullie hebben haar omgebracht,’ schreeuwde ik, ‘met
jullie verdomde plastic bordjes en lepeltjes en haar
duurzaam zeggen wat ze wel of niet mocht doen. Ik
haat jullie!’
De leiding verklaarde mij persona non grata.
Jut en Jul
Op het puntje van het bankje zitten wel Jut en Jul.
Soms vergist zij zich en noemt hem: ‘Lul.’ Haar
eerdere vriendje was op haar gebit gaan zitten.
Samen maken zij wandelingen. Hij, met een stijf
been terwijl hij harde klinkers uitstoot die tegen de
kasseien ketsen.
Zij, Jut, wezenloos van Jul, kijkt hem continu
devoot door dikke brillenglazen aan. Ongeacht de
temperaturen buiten draagt zij een wollen trui, met
in de breedte oranje en witte banen, die goed haar
gemoed doen uitkomen.
Het is duidelijk, de leiding heeft nu een pleurishekel
aan me. Iedere rood-, zwart-, geel- of blankhuidige
verzorger die uit het tehuis komt, zegt ‘kssst’ tegen
me als ik voorbijloop.
Als het donker is, kom ik lekker terug. Plet mijn neus
tegen de bewasemde ramen en zie Jut in haar eeuwige
trui en Jul met zijn dwarsliggende stijve poot.
Ze spelen met puree achter de ramen. Vanaf hun
plastic bordjes. Zij schiet klodders in zijn spaarzame
haren, hij kleddert haar trui vol. Ze lachen niet.
Dan onthult zich een Shakespeariaans liefdesdrama
voor mijn ogen. Jul parkeert zo ver als hij kan zijn
been van zich af en legt liefdevol een roze gehaakt
kappersmanteltje over Juts banentrui. Tussen omver
geduvelde koffiebekertjes liggen haarborstels.
‘Niet die, die zit vol met borsthaar van Piet!’
Jut geeft Jul een schuier met op de bovenkant een
plaatje van een luipaard. ‘Dit is mijn klittenborstel.’
Met oneindig voorzichtige slagen gaat Jul door
haar krullen heen. Zijn loskomende snot valt in
lichtgevende pareltjes op Juts manteltje.
Langzaam ontspant zij zich, nadat zij veel en hard
heeft gegild omdat Jut zo trok en haar hoofd glijdt
tegen zijn buik om er te blijven liggen.
Tot slot
Het is heet geweest, bewoners van het tehuis liggen in
wanorde over het bankje.
Een dunne matras, grijs met gele kringen, schommelt
op een bult grofvuil. Over de stoep liggen nog meer
matrassen met bloedvlekken aan de zijkant. Hoe bloed
je aan de zijkant, peins ik. Aan een scharnier van een
kastdeel hangt een plastic zakje met krulspelden.
Kleefpasta steekt uit een verloren zwarte sok. Uit een
groene betonnen afvalbak piept een bruinbevlekte
luier.
Aan de binnenkant van het voordeurraam zijn
roltongen geplakt met een foto van de monocleman die
zeker jarig is. Hij draagt een potsierlijk puntmutsje. 
vervolg Het verdomde blokje om
TWIST eMagazine - 31 -
TWIST: De serie
TWIST
Een uitgave van
HOSTWRITERS
Ben je gecharmeerd van ons concept en wil je een euro of wat doneren
voor het lezen van ons eMagazine?