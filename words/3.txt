Overschrijdingen
Sala's vragen waren altijd bijzonder 
schrander en interessant, en terwijl 
Junpei over het antwoord nadacht, 
kon hij meteen bedenken hoe het 
verhaaltje verder ging. 
Haruki Murakami, Na de aardbeving1
Dat zal niemand verbazen 
Eén van de manieren om me met het leven in Nederland te verzoenen, is door
op zondagochtend in de polders buiten de stad te gaan joggen. De mensen
die ik tegen kom zijn joggers en fietsers, zoals ik. Er gaat een zekere rust uit
van deze mensen. Ze nemen de tijd om iets goeds te doen voor hun lichaam
en doen dat zonder er de aandacht op te vestigen. Ieder voor zich. Hier zie je
weinig ontevreden gezichten. Alleen mensen die geduldig aan hun conditie
werken. 
Vanuit dit gevoel van gelijkgezindheid ga ik vanzelf mensen groeten.
Sommigen zijn daarover verbaasd, maar ik ervaar groeten als een teken van
welwillendheid. Het draagt bij aan het algemeen welbevinden, waardoor ik me
op mijn beurt ook prettiger voel. Er is me veel aan gelegen, me in het land
waarin ik woon af en toe op mijn gemak te voelen. 
In het algemeen vragen mensen zich niet vaak af, of ze zich in het land waarin
ze zijn geboren thuis voelen. Dat is ongeveer hetzelfde als je afvragen of je de
kleur van je ogen wel mooi vindt. Maar waarom denk ik er wel over na?
Waarom is mijn leven in Nederland, als geboren en getogen Nederlander, niet
vanzelfsprekend? Eigenlijk gaat het mij niet om Nederland specifiek; er
bestaan nauwelijks landen op deze wereld, waar ik me op mijn gemak zou
voelen. Ik ben geen gewoon mens, ik ben een tovenaar. 
Tovenaars leven in deze tijden een verborgen bestaan; ze kunnen hun
vaardigheden niet meer in het openbaar tonen. Heel vroeger, toen de
mensheid nog jong was, waren het de tovenaars die de mensen aan de hand
namen en hen de wonderen in deze wereld lieten zien. Later keerden de
mensen zich tegen ons. Onder het gezag van religies werden magiërs vervolgd
en vermoord. Sindsdien hebben magiërs zich teruggetrokken en inmiddels
lijkt dat onomkeerbaar. De wetenschappelijke benadering van het leven en de
dingen, heeft de mensen dermate kunnen overtuigen van haar gelijk, dat een
tovenaar die nu uit de kast komt, nog het meest kans loopt te worden
opgesloten in een inrichting. 
Sinds mijn kindheid leef ik onder een dekmantel van normaliteit, terwijl de
kracht en majesteit van de magische realiteit zich voortdurend aan mijopenbaart. Hierdoor ben ik teruggetrokken gaan leven, het contact met de
mensen tot op zekere hoogte vermijdend. 
Op de vraag wat uitmaakt dat ik een tovenaar ben en andere mensen niet,
antwoord ik, dat ik als tovenaar een bredere set van factoren in
causaliteitsketens kan overzien. Een bredere set dan de meeste andere
mensen. Feitelijk heb ik als tovenaar gewoon meer informatie tot mijn
beschikking, op grond waarvan ik beter kan begrijpen wat er gebeurt, wat er is
gebeurd en ten dele zelfs wat er gaat gebeuren. 
In een van zijn romans beschreef een schrijver ooit, hoe we, door onze blik op
de dieptes van het heelal te richten, terug kunnen kijken naar ons eigen
verleden. Oud licht, waarin informatie over gebeurtenissen op aarde ligt
besloten, reist door het heelal en wanneer het op een planeet valt, ergens ver
weg, wordt dat licht gereflecteerd en komt het weer terug naar de aarde. Hier
zou dat opgevangen en bekeken kunnen worden. Natuurlijk is die informatie
alleen nog maar in homeopathische hoeveelheden voorhanden en bestaat er
geen meetapparatuur die die informatie zou kunnen destilleren uit het licht,
maar theoretisch klopt dit wel. 
Tovenaars kunnen iets zien, dat lijkt op licht. Dit licht is in een subtiele vorm
aanwezig in alles om ons heen. In dit licht ‘zien’ wij informatie over alles
besloten in alles; we zien wat er was, wat er is, wat er mogelijk zal zijn en zelfs
wat er mogelijk had kunnen zijn. Onze waarnemingsorganen zijn door een gril
van de natuur zo gevoelig, dat we de minieme nuances in het ‘licht’
gereflecteerd door de oppervlakte van de dingen, scherp kunnen zien. Maar
als we het alleen maar zouden zien, dan zou ons dat niet echt verder helpen.
‘Tovenaar’ is een titel, verstrekt aan een persoon die heeft geleerd de
informatie, die hem ten deel is gevallen, op de juiste wijze te interpreteren. 
Er zijn grote verschillen in talent tussen de verschillende tovenaars. En er zijn
grote verschillen in vaardigheid tussen de verschillende tovenaars. Feitelijk
ben ik een vrij gemiddelde tovenaar, die zeer uitgesproken leemtes in talent en
vaardigheid heeft, maar er zijn ook een paar aspecten van het vak, waar ik
goed in ben. 
Tovenaars worden verondersteld hun vaardigheden in te zetten ten dienste
van het algemene welbevinden van de gemeenschap waarin ze leven. Dit
maakt ze tot zogenaamde goede tovenaars. Dus bestaan er ook slechte
tovenaars, tovenaars die hun capaciteiten inzetten ter zelfverrijking of andere‘lagere’ doeleinden. Het welbevinden van de mensen om hun heen is op z’n
best een middel, om die doelen te bereiken. De strijd tussen goede tovenaars
en slechte tovenaars is er al sinds de oudheid, maar de kampen in dit conflict
waren altijd al vaag en vloeiden in elkaar over. Iedere tovenaar is uiteindelijk
een mens en kan in een moment van zwakte zijn medemens schade
berokkenen. Tovenaars zijn kwetsbaar en niet heilig en niet ongevoelig voor
vleierij, geld, macht en verleiding, of hij nu goed of slecht is. Wat mezelf
betreft, ik heb een aantal dingen gedaan waar ik zeker niet trots op ben, maar
als het erop aan komt, reken ik mezelf tot de goede tovenaars. 
De taak die mij in mijn hoedanigheid als tovenaar is toebedeeld, is het
registreren en onderzoeken van losliggende stoeptegels of scheuren in het
wegdek. Op die plekken kan iets uit het onderaardse erin geslaagd zijn in te
werken op boomwortels, of waterstromen, waardoor er een opening is
ontstaan naar de bovenwereld. Er ontstaan dan kwetsbaarheden op deze
plekken, die hen gevoeliger maken voor verstoringen. Dat klinkt als een
waardeoordeel en dat is het ook. Het is niet goed op die plekken. Veel delicten
worden in de buurt van scheuren in het wegdek gepleegd. Dat klinkt absurd,
omdat het één niets met het ander te maken lijkt te hebben, maar toch is het
een statistisch feit. 
Als tovenaar beschik ik over meer informatie dan normale mensen, kan ik
meer factoren betrekken in mijn perceptie van de dingen. Ik ben me bewust
van het gevaar van openingen in het wegdek. Het is om deze reden, dat ik ze
consequent blijf melden bij de gemeentelijke Dienst Openbare Werken. Dat is
nodig, omdat een loszittende stoeptegel bij de gemeente weliswaar een punt
van aandacht is, maar niet de prioriteit heeft, die hij zou moeten hebben. Ik
ben me ervan bewust, dat we nooit in een wereld zullen leven, waarin er geen
scheuren in het wegdek en losse stoeptegels meer zullen bestaan. Waar het
op aankomt is het tegenwicht, de niet aflatende inspanning om onze wereld te
behoeden voor kwalijke invloeden. Deze inspanning lever ik, ondanks de
vermoeide spot op het gezicht van de gemeenteambtenaar die mij alweer te
woord moet staan. We doen allebei ons werk, maar ik zie nu eenmaal meer
dan hij. 
Op het Genootschap van Magiërs houd ik een archief van ‘overschrijdingen’ bij,
zoals ze genoemd worden. Van alle losse stoeptegels, scheuren in het wegdek
en andere 'openingen' maak ik een notitie en probeer ik zo nauwgezetmogelijk de verstoringen in de omgeving te registreren. Niet elke opening is
een overschrijding. Het grootste gevaar dat van veel losse stoeptegels uitgaat,
is het feit dat je erover kunt struikelen en meer niet. Als ik een opening bezoek,
merk ik al snel of er een overschrijding plaatsvindt. Hiervoor ben ik opgeleid, ik
heb een hoge sensitiviteit ontwikkeld voor de uitwerkingen van openingen en
heb geleerd mijn indrukken met betrekking tot openingen te leren
interpreteren. Dit is mijn specifieke opdracht van het Genootschap van
Magiërs. 
Het Genootschap van Magiërs is, dat zal niemand verbazen, een geheim
genootschap. Het Genootschap van Magiërs is alert op kinderen die magisch
talent vertonen (nagenoeg altijd nakomelingen uit magische families), leidt
deze kinderen op en geeft de opgeleide tovenaars en tovenaressen een
opdracht, die ze verondersteld worden te vervullen. Mogelijk was het mijn wat
melancholieke temperament, dat ervoor gezorgd heeft, dat ik mijn specifieke
opdracht kreeg: het bewaken van het bovengrondse ten opzichte van
penetraties vanuit het ondergrondse. Ik loop van nature met mijn blik naar
beneden gericht en voel het ondergrondse fijner aan dan de gemiddelde
andere tovenaar of tovenares. Mijn opgave is niet alleen het registreren van de
overschrijding, maar ook het actief bestrijden van de uitwerkingen van de
overschrijding. 
Enige tijd geleden bijvoorbeeld werd mijn aandacht getrokken door een
massieve opening, veroorzaakt door een ondergronds lek in de waterleiding.
De avond na het ontstaan van het gat (een stuk van het wegdek was ingezakt),
ging het al mis. Ik was nog een keer langs de plek gelopen om wat
waarnemingen te doen. In een woonhuis direct naast het gat was een heftige
echtelijke ruzie bezig. Er waren buren op straat die op de herrie waren
afgekomen en uit het huis klonk geschreeuw en af en toe het lawaai van
voorwerpen die in het rond gesmeten werden. 
Als tovenaar heb ik een techniek geleerd om mensen werkzaam te kunnen
kalmeren. Deze techniek berust op herinneringsinductie, waarbij bij de heftig
geëmotioneerde persoon, twee sterke herinneringen worden opgewekt, mits
deze voorhanden zijn bij deze persoon. De eerste is een olfactorische
herinnering, een geur die de persoon in kwestie terugvoert naar zijn vroege
kindheid en de associatie met welbehagen oproept. In de praktijk is dit bij veel
mensen de geur van bloeiend gras, een substantie die overvloedigvoorhanden is op onze aarde. De tweede herinnering is die aan een persoon
die het sterkst wordt verbonden met een gevoel van geborgenheid en
vertrouwen. Deze herinnering is ook voor veel mensen dezelfde, namelijk die
aan de grootmoeder. De combinatie van deze twee herinneringen zorgt ervoor
dat het subject de emoties geborgenheid en vertrouwen enerzijds en
welbehagen anderzijds intens ervaart. Daarnaast versterken beide emoties
elkaar hetgeen erin resulteert, dat de woede onmiddellijk afneemt en vaak
zelfs verdwijnt. 
Op het menselijk lichaam bevinden zich een veelheid aan plekken die, bij
stimulatie op de juiste manier, herinneringen kunnen opwekken. Als tovenaar
ken ik deze plekken en weet ik hoe ik ze moet stimuleren. Mijn opzet was dus
fysiek contact te forceren met het liefst allebei de strijdende partijen. Ik liep
zonder aarzelen naar de gesloten huisdeur van waarachter het lawaai van de
ruzie duidelijk te horen was. Ik bonkte hard op de deur en riep met een harde
kordate stem: ‘Politie! Maak de deur open!’ Het is belangrijk dat de intentie
hierbij volledig is. Er mag geen twijfel meeklinken in de stem. Ik ben drie keer
gezakt voor mijn examen 'intentioneel stemgebruik', omdat ik van nature
nogal introvert en schuchter ben. 
Het lawaai stokte en vanachter de deur hoorde ik nu het zware klossen van
voetstappen van een persoon wiens gewicht ik op basis van het geluid op
meer dan 100 kilogram schatte. Alles moest nu in één keer goed gaan, er was
geen speelruimte voor een tweede kans. De punten die ik moest stimuleren
bevinden zich in de hals en op de rechterzij. De stimulatie hoefde, mits goed
uitgevoerd, maar een seconde te duren, precies de duur van de tijd die het
verrassingselement mij zou geven. 
Een gedrongen man van in de 50, met een forse bierbuik deed open. Zodra de
deur geopend was voerde ik onverschrokken de stimulaties uit. Ik was
voldoende exact geweest in de localisatie en voerde de stimulatie precies en
correct uit. Het had het gewenste effect! De man keek mij met grote ogen aan
en ik zag er meteen tranen in opwellen. Tegelijkertijd kwam een vrouw van
dezelfde leeftijd als de man de gang in gelopen. Ze droeg een joggingpak over
haar forse lichaam. Ze begon meteen tegen mij te schreeuwen, dat ik hier
niets te zoeken had en dat 'hij' (de man) een vuile schoft was en dat ik maar
eens moest horen, wat hij allemaal gedaan had. De man draaide zich naar
haar om en de verrassing bij het zien van zijn betraande gezicht gaf mij deseconde die ik nodig had. 
De uitvoer was niet goed. De localisatie voor het opwekken van de tweede
herinnering was niet optimaal en de stimulatie mislukte. Het welbehagen
opwekken lukte wel, maar het opwekken van het gevoel van geborgenheid
ging mis. De vrouw sloeg mijn handen weg en begon met een grijns op haar
gezicht te schreeuwen dat ik met mijn tengels van haar af had te blijven. Ze
gaf me een duw, waardoor ik achterwaarts naar buiten struikelde en in de tuin
ruggelings op de grond viel. 
‘Kom, weg met die viespeuk!’, schreeuwde de vrouw, ‘Mijn god, wat lopen er
toch een idioten rond!’ Tegen de man schreeuwde ze: ‘Wat sta jij nou zo stom
te janken?’ 
Ze knalde de deur dicht. De verzamelde buren op straat staarden me aan en
hier en daar klonk een schamper ‘smeerlap!’ Ik ben snel weg gegaan.2
Uw inspanningen zijn niet onopgemerkt
gebleven 
Er is iets merkwaardigs gebeurd. 
Gisteren ben ik op het gemeentehuis geweest om bezwaar te maken vanwege
het uitblijven van herstel van een scheur ergens in het asfalt. Het behoort
uitdrukkelijk tot mijn opgaven om dit te doen. Liever zou ik ervan af zien, want
het valt me in toenemende mate zwaar deze gang telkens te moeten maken.
Op het gemeentehuis kennen ze me al, en ik word er nauwelijks nog serieus
genomen. Feitelijk is het effectiever, om geen meldingen te gaan maken, of
bezwaren in te dienen, want zodra ik het wel doe, krijgen de gevallen een
lachwekkende associatie. Ik heb dit al een paar maal aangekaart bij het
Genootschap van Magiërs, maar daar willen ze er niks over horen. ‘We hebben
onze procedures. We kunnen daar niet van afwijken. Als in jouw specifieke
geval een procedure niet werkt, zorg er dan voor dat hij wel werkt. Oefen je
intentioneel stemgebruik.’ 
Maar ik ben er moe van, en het lukt inmiddels niet meer mijn imago op het
gemeentehuis nog een draai te geven. Mijn volmaakste intentionele
stemgebruik zou mijn reputatie alleen maar bevestigen: 
‘Die man van de scheuren in de weg was er vandaag weer.’ 
‘Oh ja? Vertel!’ 
‘Hij werd heel intens! Haha! Je had het moeten zien!’ 
‘Je meent het niet! Werd hij kwaad?’ 
‘Nee, dat niet. Maar het leek wel, alsof z’n leven van een paar nieuwe
stoeptegels afhing..’ 
Gisterochtend kwam ik met lood in m'n schoenen de balieruimte van het
gemeentehuis binnen, en meldde ik me bij de receptie. Ik noemde mijn naam
en vertelde waarvoor ik kwam. De receptioniste keek me aan, controleerde
toen iets dat op een briefje stond en zei toen: 
‘Aah, meneer Melchior! Fijn dat u bent gekomen! Zoudt u willen plaatsnemen,
dan geef ik door dat u er bent. U wordt zo opgehaald door de heer Dicee.’ 
Even later verscheen er een man van midden 40, casual-chic gekleed. Zijn blikwas open en zijn handdruk oprecht. Hij had niets weg van een ambtenaar. Het
eerste woord dat bij me opkwam, toen ik hem zag, was: ‘Eindelijk...’ Maar wat
er nu eindelijk zou gebeuren, was me volkomen onduidelijk 
Ik liep achter hem aan naar de lift, waarvan de deur leek open te gaan, zelfs
voordat Dicee op het knopje had gedrukt. In de lift voelde ik me op mijn
gemak, wat zeer uitzonderlijk is. Normaal gesproken weet ik me in die krappe
ruimte geen houding te geven, als er andere mensen bij zijn. Bij deze man
voelde ik een weldadige overgave aan wat komen ging. Het leek alsof alles
goed zou komen nu.. 
Boven aangekomen volgde ik hem naar een kamer, waarvan de ramen
uitkeken over de stad. Vanaf dit hooggelegen punt viel er voor een tovenaar
zeer veel waar te nemen. Zoals je bij een digitale foto met een hoge resolutie
op de kleinste details kunt inzoomen en tevens het totaaloverzicht kunt
bekijken, leek de hele stad te overzien vanaf dit punt, van de individuele ziel
die er in ronddoolde tot aan het alomvattende geheel. Een vloed van
waarnemingen kwam over mij en ik greep me vast aan de rugleuning van een
stoel die binnen handbereik stond. Dicee zag dit moment van zwakte, maar
leek zich er niet over te verbazen. Ik zag dat hij het zag en toen onze blikken
elkaar kruisten was er een moment van herkenning en verstandhouding. 
‘Ja natuurlijk, meneer Melchior, gaat u zitten, neemt u vooral plaats!’ 
Dicee maakte een uitnodigend gebaar richting stoel. Ik ging zitten. Op zijn
bureau stond een computermonitor en ik zag dat er een browser geopend
was, met daarin een bekend gifje: een meisje draait op hoge snelheid een
hoepel rond in de lucht, haar broertje komt met een gietertje in z’n hand
langsgelopen en wordt als door een wonder niet geraakt door de hoepel. Een
commentaar onder de gif luidde: “Lessons learned: zero”. 
‘Kan ik iets voor u laten brengen misschien? Koffie, thee?’ 
Hij nam plaats achter zijn bureau en keek me aan, zijn handen rustig
gevouwen voor hem op het bureaublad. Ik ging zitten, maar antwoordde niet
op zijn vraag. Koffie of thee was nu niet aan de orde. Het ging hier om iets heel
anders dan of ik iets wilde drinken. 
‘Op de Stradivariuslaan bevinden zich sinds geruime tijd scheuren in het asfalt
en ik wil er bij u op aandringen dat deze met spoed gerepareerd worden.’ 
Hij keek me een paar seconden aan. 
‘Het is bij ons op het gemeentehuis een bekend feit, meneer Melchior, dat umet grote regelmaat bezwaar komt indienen vanwege het uitblijven van
reparatiewerkzaamheden, met name waar het scheuren in het asfalt,
loszittende stoeptegels en andere bodemoneffenheden betreft. U heeft wat
dat betreft inmiddels een uitgesproken reputatie. Mag ik u vragen wat u ertoe
beweegt zoveel moeite te doen?’ 
‘Mag ik u vragen wat u ertoe beweegt, mij hier in uw kamer te ontvangen in
plaats van aan de balie?’ 
‘Ach, inderdaad, ik ben u een verklaring schuldig. De gemeente wil in de
komende tijd een beleid voeren, waarbij het initiatief en het stemgeluid van de
burgers meer wordt waargenomen. Uw inspanningen zijn, zoals gezegd, niet
onopgemerkt gebleven, en wij van onze kant willen u daarin meer dan
voorheen tegemoet komen. Burgers zoals u zijn van groot belang voor de
coherentie binnen deze gemeente.’ 
‘Dat is fijn om te horen, maar ik zou het nog fijner vinden, als uw inspanningen
met betrekking tot de reparatie van bodemoneffenheden vergroot zouden
worden.’ 
Het kostte me moeite de strikte en formele toon te handhaven. Dicee was
tegemoetkomend en open en mij bekroop de neiging net zo open tegen hem
te zijn. Juist dat feit maakte mij extra achterdochtig. Ik mocht absoluut niet als
tovenaar ontmaskerd worden. Aan de andere kant bespeurde ik een gevoel
van verwantschap met deze ambtenaar. Tovenaars hebben weinig nodig om
elkaar te herkennen. Hij leek tussen de regels door bijna te zinspelen op een
gemeenschappelijkheid tussen ons, wat zou bevestigen, dat hijzelf ook een
tovenaar was. Dat zou heel uitzonderlijk zijn, omdat ik alle tovenaars in de
wijde omgeving persoonlijk kende. Maar toch was er iets onmiskenbaar
magisch aan deze Dicee. De manier waarop hij mij aan het inpalmen was, was
een techniek die alle magiërs leren en hij deed het voortreffelijk. Het was
ontluisterend, dat ik, hoewel ik zijn streven doorzag, er totaal ontvankelijk voor
was. 
We praatten nog een paar minuten verder, waarbij Dicee toezegde de
werkzaamheden op de Stradivariuslaan nauwlettender te zullen volgen. Dat
leek me meer dan waarop ik had durven hopen en ik stapte op. Ik zou me de
komende tijd met enige prioriteit moeten gaan verdiepen in de persoon Dicee.3
U weet er een mooie draai aan te geven 
Het Genootschap van Magiërs in mijn regio is gevestigd in een onopvallend
kantoorpandje in een buitenwijk van de stad. Het is geopend op kantooruren;
daarbuiten is er een telefoonnummer dat ik kan bellen in geval van nood.
Meestal zijn er twee, soms zelfs maar één tovenaar aanwezig in het bureautje.
Er bevinden zich de archieven betreffende alle relevante magische
aangelegenheden die de afgelopen eeuwen in de regio hebben
plaatsgevonden en een register van alle plaatselijke leden van het
Genootschap uit die periode. Mijn afdeling van het Genootschap van Magiërs
telt momenteel 34 geregistreerde leden. Per maand treffen de tovenaars uit
de regio elkaar een keer, om op de hoogte te blijven van de belangrijkste
ontwikkelingen. Deze vergaderingen vinden plaats op wisselende lokaties,
zoals buurtcentra, of kerkzaaltjes. Omdat het een aantal wettelijke voordelen
met zich meebrengt, en het een goede dekmantel is, zijn de Genootschappen
naar buiten toe officieel een vereniging. Bijna altijd zijn het
gezelligheidsverenigingen waarvan men alleen op voordracht lid kan worden.
De ironie wil, dat de dekmantel de werkelijkheid is gaan overheersen;
Genootschappen van Magiërs zijn vaak niet gespeend van een muf en
protocollair verenigingsleven. 
Meteen na het gesprek op het gemeentehuis, was ik naar het Genootschap
van Magiërs gegaan. Daar hadden ze ook nog nooit van Dicee gehoord en zijn
naam kwam niet voor in het plaatselijke register noch in het landelijke. Dit feit
maakte het opduiken van deze persoon tot een agendapunt voor de volgende
maandelijkse vergadering, want het verschijnen van een niet geregistreerde
tovenaar is een aangelegenheid met een zekere prioriteit, die mogelijk zelfs
een bedreiging zou kunnen betekenen. Het protocol vereist, dat ik als
ontdekker, de persoon Dicee onopvallend, maar consequent in de gaten zou
moeten gaan houden. 
Met het hart in m’n schoenen vatte ik aan het eind van de middag post op het
terras van een café tegenover de ingang van het gemeentehuis, stilletjes
hopend dat Dicee een andere uitgang zou nemen, zodat ik hem zou missen.
Het was mooi weer en ik besloot de tijd te doden met een biertje van de tap.Waarschijnlijk zouden sommigen van mijn vakgenoten hun afkeuring niet
onder stoelen of banken steken, als ze mij bierdrinkend zouden aantreffen bij
de uitoefening van mijn magische plichten, maar ik vond dat ik al voldoende
blijk gaf van mijn toewijding door überhaupt hier aanwezig te zijn. Het bier
smaakte erg goed en ik meende er geen kwaad in te zien, als ik eventjes mijn
ogen zou sluiten om de warmte van de zon op mijn gezicht te voelen. Toen ik
ze weer opendeed, stond Dicee voor me, een meter van me af. 
‘Meneer Melchior, goedenavond! Het lijkt me, dat u het enige verstandige doet,
wat men onder deze omstandigheden kan doen! Zou het u wat uitmaken, als
ik u gezelschap hou?’ 
Dicee keek me lachend aan en wachtte mijn antwoord niet af. Hij zette zijn
aktekoffer tegen een tafelpoot en ging op een stoel naast me zitten. Hij zat
nog niet of het meisje van de bediening stond al aan ons tafeltje. 
‘Goedenavond, meneer Dicee. Hetzelfde als altijd?’ 
‘Heerlijk! En graag wat hapjes voor meneer Melchior en mij. Oh, en ik neem
aan dat u nog wel een biertje lust?’ 
Bij ieder ander die dit zou doen, zou ik me overrompeld en geïntimideerd
voelen, maar Dicee nam zo vanzelfsprekend en met zoveel charme de plek
naast me in, dat ik me haast vereerd voelde, dat hij mij als gezelschap had
gekozen. 
‘En dat is precies de reden, dat ik nog voorzichtiger moet zijn’, dacht ik. 
‘Ik ben blij, dat ik u hier aantref, meneer Melchior. Ons gesprek vanochtend
was erg formeel, en het zou mij een genoegen zijn, u op het persoonlijke vlak
beter te leren kennen.’ 
Mijn opdracht gold Dicee in de gaten te houden en meer over hem te weten te
komen. Feitelijk was ik dat nu ook aan het doen, maar het leek er meer op, dat
Dicee míj aan het observeren was, en het kostte me moeite me niet aan hem
over te geven en als hij dat zou willen, hem alles te vertellen, wat hij maar
wilde horen. 
‘Meneer Dicee, ik woon al jaren in de stad, en ik kom ook al jaren op het
gemeentehuis, zoals u gisteren al opmerkte. Hoe komt het dat ik u daar nog
nooit gezien heb, bent u nieuw in de stad?’ 
‘Ja, dat klopt, ik woon hier nog niet zo lang. Mijn vrouw en ik hebben een tijd in
het buitenland gewoond, en we zijn een paar maanden geleden terug naar
Nederland gekomen.’‘Waar heeft u gewoond?’ 
‘In Polen, 10 jaar lang. Ik had daar een functie bij de Europese Unie. Het was
een mooie tijd, maar we zijn blij dat we weer terug zijn.’ 
Een verblijf van 10 jaar in Polen zou kunnen betekenen, dat Dicee de
aansluiting met magiër vakgenoten had verloren en nu probeerde weer met
hen in contact te komen, misschien wel via mij. Maar dit was onwaarschijnlijk,
want hij zou altijd een introductie en een aanbeveling van elke afdeling van
het Genootschap krijgen, waarvan hij lid was geweest, zolang hij het niet
grondig verbruid had met zijn collega’s. Ik moest er rekening mee houden, dat
dat laatste bij Dicee het geval zou kunnen zijn. Maar het verblijf in het
buitenland zou ook een zelfgekozen exil geweest kunnen zijn. 
‘Waarom zijn uw vrouw en u destijds naar Polen verhuisd?’ 
‘We waren jong en het avontuur lokte ons. Het Oostblok was nog grotendeels
terra incognita en leek ongekende mogelijkheden te bieden. Polen is een
buitengewoon mooi en in veel opzichten nog steeds ongerept land. Die
ongereptheid bood ons de kans om ons begrip van de buitengewone krachten
in de natuur te intensiveren. We hebben er geen moment spijt van gehad.’ 
In Nederland met zijn overzichtelijke structuren kijken magiërs met enig
wantrouwen naar collega’s uit oostelijkere landen. Niet altijd worden de
ethische standaarden gehandhaafd en het gebrek aan organisatie maakt
uitwassen mogelijk die bij ons niet zouden kunnen voorkomen. Voor een
magische banneling biedt een voormalig oostblokland een goede gelegenheid
onder te duiken, maar zou hij dan ook bij de Europese Unie hebben gewerkt?
De achtergrond van Dicee was onduidelijk. Misschien zocht ik er gewoon wel
te veel achter en was Dicee helemaal geen tovenaar. 
‘Maar u, meneer Melchior, wat zijn uw bezigheden, als u niet van de zon
geniet?’ 
Een magiër wordt verondersteld op te gaan in zijn of haar leefomgeving.
Hoewel we bij ontmaskering niet meer verdronken of verbrand zullen worden,
verkiezen nagenoeg alle magiërs het onopgemerkt te blijven. Om die reden
wordt er van ons verwacht dat we ons zo onopvallend mogelijk gedragen en
daarbij hoort dat we opgaan in de samenleving en bijvoorbeeld een baan
hebben. 
Ik heb geen baan. Het is me teveel, de hele dag doen, alsof ik erbij hoor. Ik
hoor er niet bij, en dat mag ook gewoon. Er zijn genoeg niet-magiërs die erook niet bij horen. Er niet bij horen is een legitieme manier van leven. Ik heb
baantjes gehad als taxichauffeur en als winkelbediende en fabrieksarbeider en
na een tijdje was iedereen het erover eens, dat dat ‘niks voor mij was’. Ik leef
op kosten van de samenleving en tover er af en toe wat inkomsten bij door
bijvoorbeeld een loterij te ‘winnen’, zodat ik genoeg geld heb om te kunnen
leven en een paar keer per jaar op reis kan gaan naar de bergen. Die paar
weken per jaar die ik doorbreng met door de Alpen te zwerven, leef ik zoals ik
wil leven, mezelf verwonderend over de schoonheid van deze planeet. De
overige tijd besteed ik aan mijn verplichtingen als magiër en leef ik een
tamelijk teruggetrokken en bescheiden leven. 
De vraag van Dicee wordt me met een zekere regelmaat gesteld en ik heb
geleerd hem rechtstreeks en kort te beantwoorden. 
‘Ik heb geen werk, als u daarop doelt. Het hebben van een baan vereist een
aantal menselijke vaardigheden, waarover ik helaas niet beschik.’ 
Ik realiseerde me, dat het beeld dat Dicee nu van mij zou kunnen krijgen, dat
van een norse man van middelbare leeftijd was, wiens enige activiteit eruit
bestond, zich te beklagen op het gemeentehuis, over het feit dat men daar
niet hard genoeg werkte. Maar ook nu kreeg Dicee het voor elkaar dat ik
mezelf niet ongemakkelijk voelde in de situatie. Hij keek me aan met
vriendelijke ogen en liet me volledig in mijn waarde. Wat een wonderlijke man
was dit toch. Of was het de alcohol die hem zo wonderlijk deed voorkomen? 
‘Dat is inderdaad hetgeen ik bedoelde. Ik realiseer me nu, dat mijn vraag op
die manier gesteld, veel te beperkt is en u misschien zelfs in verlegenheid bent
gebracht. Mijn welgemeende excuses daarvoor! Maar aan de andere kant: u
hebt onmiskenbaar bijzondere talenten. U lijkt me niet de persoon, die elke
dag gaat zitten wachten tot het weer bedtijd is. Er zal toch een activiteit zijn,
die u onderneemt om uw leven inhoud te geven?’ 
‘Ik ben veel in de natuur, of laten we zeggen: buiten. Ik wandel ook graag door
de stad, bezoek musea en kunsttentoonstellingen, bij gelegenheid ga ik naar
de bioscoop en als ik thuis ben lees ik een boek. Ik kan erg genieten van de
mooie dingen om ons heen.’ 
‘Ik moet zeggen dat ik u benijd! U leidt een rustig leven, omgeven door
schoonheid, die alleen u misschien kan waarnemen en u bent in staat dat op
waarde te schatten, er ten volle van te genieten. Mensen met een
opmerkzaam zintuig voor het buitengewone, zijn uitverkorenen, want in hunziel komt de wereld pas echt tot haar recht!’ 
‘Mmmh, u weet er een mooie draai aan te geven...’ 
Ik nam een slok van mijn bier. Dicee had zijn drankje intussen gekregen: een
groot glas witbier. Ook hij nam een stevige teug en leunde achterover in zijn
stoel. De zon bleef schijnen, ons bier was nog lang niet op en die paar
woorden die we hadden gewisseld waren als balsem voor mijn ziel. Dicee was
bezig mij volkomen in te palmen. Het werd steeds lastiger achterdocht te
koesteren jegens hem. 
‘Maar meneer Melchior, u en ik weten, dat u een wakker oog heeft voor alles
wat te maken heeft met asfalt en plaveisels en met name openingen daarin.
Volgens mijn schatting besteedt u daar een aanzienlijke hoeveelheid tijd aan.’ 
‘Het zou weinig zin hebben dat te ontkennen.’ 
‘Mag ik open met u zijn?’ 
Dicee hield even in, maar wachtte mijn antwoord niet af. 
‘U wekt op mij de indruk van een dijkwachter, die verontrust elke beschadiging
in de dijk komt melden en niet rust voordat die gerepareerd is. Alleen:
waardoor bent u zo verontrust, als er een scheurtje in het wegdek is ontstaan?
Ik zou haast gaan denken, dat u bang bent, dat er iets door naar boven komt
gekropen...’ 
Met zijn vraag leek Dicee de boel op de spits te willen drijven. Het was alsof hij
rechtstreeks zinspeelde op mijn werk als tovenaar. Ik voelde de neiging om te
zeggen: ‘Meneer Dicee, u weet donders goed wat er door die scheuren naar
boven komt’, maar daarvoor was het nog te vroeg. Ik moest dus de schijn
ophouden, hoewel we beide inmiddels leken te weten wat er echt speelde. 
‘Misschien is het de geur van aarde die ik niet kan verdragen’, zei ik en wendde
mijn gezicht naar hem toe. Met mijn beste intentionele stemgebruik wist ik er
uit te brengen: ‘Ik zou niet weten wat ik er verder nog aan toe zou moeten
voegen.’ 
Dit leek Dicee’s voortvarende nieuwsgierigheid enigszins te bevredigen. Het
signaal dat ik er niet verder over wilde praten, was aangekomen. 
‘U heeft gelijk, wat zouden we er nog aan toe moeten voegen? Mijn werkdag
zit er op: geen openbare werken meer tot morgen vroeg!’ 
We zwegen even. Dicee dronk zijn bier op en stond op. 
‘Meneer Melchior, het was me een genoegen. Dit is zeker voor herhaling
vatbaar! Gelukkig duurt de zomer nog lang.’‘Het genoegen is wederzijds’, zei ik. ‘Ik zal hier zeker vaker aan te treffen zijn!’ 
Hij verliet het terras en ik zuchtte; ik moest nu achter hem aan... 
Dicee liep met z’n aktekoffer in zijn hand tegen de zon in over straat. Het was
druk, er reden veel auto’s en fietsen en overal liepen mensen. De drukte
maakte het makkelijk onopgemerkt te blijven. Tovenaars kunnen hun
aandacht op een ander mens focussen, zoals geleide wapens hun doel in het
vizier houden. De truc is concentratie op de individualiteit, oftewel dat wat de
individuele mens in essentie uitmaakt. Op onze materiële aarde bestaan deze
individualiteiten in ruimte en tijd, wat ze, indien ze kunnen worden
waargenomen, lokaliseerbaar maakt. Ik had tijdens de twee gesprekken ‘de
individualiteit Dicee’ al helder voor ogen gekregen, zodat ik hem duidelijk
enkele tientallen meters voor me kon waarnemen, hoewel het zicht versperd
was. Wel kostte het me moeite geconcentreerd te blijven, vanwege de glazen
bier die ik gedronken had. Misschien dat het om die reden was, dat ik hem
plotseling niet meer kon ‘zien’. Hij was ineens van de radar verdwenen en het
lukt me niet om hem weer terug te vinden. Maar misschien had Dicee zich wel
op mijn individualiteit geconcentreerd en de zijne, toen hij merkte dat ik hem
volgde, voor mij verhuld. Hoe het ook zij, ik was hem kwijt... 
Ik liep verder, maar nu richting mijn huis. De dag zat erop, ik vond dat ik
genoeg had gedaan. Wel heb ik nog een email rondgestuurd, met het verzoek
de maandelijkse bijeenkomst van het Genootschap van Magiërs te vervroegen.
Mijn gesprek met Dicee gaf aanleiding tot onmiddellijk handelen. Deze figuur
was te opvallend, om hem onbesproken te laten rondlopen.4
We gaan bij mij nog even voetbal kijken 
Bijeenkomsten van het Genootschap van Magiërs zijn niet erg geliefd bij de
deelnemers, zeker niet als ze, zoals nu, extra ingelast worden naar aanleiding
van een (vermeend) noodgeval. De initiator wordt kwalijk genomen dat hij/zij
een vrije avond heeft versjteerd, maar ik had geen keuze gehad en hoopte dat
het me niet al te zeer kwalijk zou worden genomen. Dit keer ontmoetten we
elkaar in een gemeenschapsruimte onder een hoge flat in de buurt van de
kantoorruimte van het Genootschap van Magiërs. De voorzitter, Hugo Triefel,
een bedaarde magiër van in de 60, opende de bijeenkomst vlot en gaf mij toen
het woord. 
‘Deze week heb ik een individualiteit ontmoet, een ambtenaar op het
gemeentehuis, die overduidelijk over magische capaciteiten beschikt, en deze
ook kan beheersen en naar believen weet in te zetten. Zijn naam is Dicee en hij
komt nergens voor in de registers. Ik heb deze bijeenkomst geïnitieerd, omdat
ik u hierover wil informeren en met u wil beraadslagen, wat onze stappen
zullen zijn.’ 
Er kwam onmiddellijk een vraag uit de zaal; een vrouwelijke magiër, Roswitha
van Straelen, nam het woord. 
‘Mijn beste Bruno, leg eerst eens uit, waarom dit niet kon wachten tot de
volgende reguliere bijeenkomst.’ 
‘Roswitha, aanwezigen, dit kon in mijn ogen niet wachten, omdat de heer
Dicee, naar het zich laat aanzien, een zeer capabele magiër is. Hij is een
meester in het inpalmen van zijn gesprekspartner, zodanig, dat de verleiding
groot werd, mezelf volledig aan hem over te geven. In zijn hele doen en laten
lijkt hij te insinueren, dat hij en ik allebei tovenaar zijn. Hij zinspeelde op mijn
opdracht als bewaker van overschrijdingen en hij wist zich waarschijnlijk te
onttrekken aan persoonsfixatie. Dat alles deed hij met de grootst denkbare
vanzelfsprekendheid en gemak.’ 
‘“Lijkt te insinueren”, “waarschijnlijk”: je observaties hebben een voorlopig
karakter, niets om van in paniek te raken, dunkt mij. ’ 
‘Voordat we daadwerkelijk in paniek zouden moeten raken, leek het mijverstandig om het Genootschap bijeen te roepen, om tot een plan van aanpak
te komen.’ 
De bijeengekomen magiërs leken zich neer te leggen bij de verloren vrije
avond en eieren voor hun geld te kiezen: nu snel even een plan bepalen en
dan naar huis. De voorzitter nam het woord. 
‘Het protocol schrijft in dit geval voor dat er een omvattend onderzoek wordt
gedaan bij grote landelijke magische verbanden en dat de persoon in kwestie
nauwlettend geobserveerd wordt. Het onderzoek is tamelijk tijdrovend, omdat
elk land zijn eigen registers heeft. Ik stel voor dat een team van 5 magiërs zich
hierover buigt. Graag zie ik vrijwilligers.’ 
Het feit dat we geen groot Genootschap zijn, heeft als voordeel, dat iedereen
wel zo’n beetje aanvoelt wanneer hij of zij aan de beurt is voor een extra
opdracht. De vijf vrijwilligers voor het onderzoek waren snel gevonden.
Daarnaast was het duidelijk dat ik Dicee verder zou observeren, maar ik kreeg
hulp van Konrad Brandt, een magiër van Duitse afkomst. Hij en ik zijn al lange
tijd bevriend; we zien elkaar regelmatig om samen voetbal te kijken, op
televisie, en soms ook in het stadion. Onze eerste opdracht was een goede
foto van Dicee te maken ten behoeve van het team dat de zoektocht naar de
herkomst van Dicee deed. De bijeenkomst werd afgesloten. 
Konrad is van Oost-Duitse origine. Als jonge man was hij getuige van de val
van de muur en hij nam de gelegenheid waar om naar West-Duitsland te
verhuizen. Toen hij daar enige tijd gewoond had, concludeerde hij dat wat hem
zo had benauwd in de DDR in gewijzigde vorm net zo zeer aanwezig was in
West-Duitsland en hij schoof nog een land op in westelijke richting. Konrad
was de zoon van een prostituée en als baby ter adoptie weggegeven. Hij
groeide op in een pleeggezin, maar als 14-jarige kwam hij in contact met een
al wat oudere tovenaar, die Konrad’s magische talent onmiddellijk herkende en
zijn opleiding op zich nam. Het koste weinig moeite om Konrad bij zijn
pleegouders weg te krijgen, omdat zij het al langere tijd hadden opgegeven
nog enige ouderlijke invloed op hem uit te oefenen. Konrad was een
buitengewoon obstinate puber. Als magiër bleek hij echter zeer begaafd.
Binnen het plaatselijke Genootschap van Magiërs is Konrad vanwege zijn
eigenzinnigheid niet onomstreden, maar iedereen is het er over eens, dat je
hem beter binnen je gelederen kunt hebben, dan als ongeleid magisch
projectiel dat zich tegen je zou kunnen keren.‘Kom Schlagloch, we gaan bij mij nog even voetbal kijken,’ zei Konrad. 
Nadat ik Konrad had leren kennen, duurde het niet lang, voordat hij mij
“Schlaglöcher Bruno” noemde (“Schlagloch” betekent gat in de weg in het
Duits), vanwege de specifieke opgaven die ik vervulde voor het Genootschap
en dat werd al snel afgekort tot “Schlagloch”. Ik was niet echt blij met die
bijnaam, met name omdat een heel bekend Duits scheldwoord ook op “loch”
eindigt. Aan de andere kant, hij was weliswaar ondiplomatiek in de omgang,
maar dat had het voordeel, dat je met hem altijd wist waar je aan toe was.. We
waren destijds snel bevriend geraakt. Konrad sprak graag af en toe zijn
moedertaal. Ik had ooit een paar maanden met een vakantievriendinnetje uit
Hamburg samengewoond. De relatie had geen stand gehouden, maar ik heb
redelijk Duits leren spreken in die tijd. 
Eenmaal aangekomen in zijn appartement, haalde Konrad zijn humidor, een
geklimatiseerde bewaarkist voor handgedraaide sigaren, tevoorschijn en
opende hem voor mijn neus. Het weldadige aroma van Cubaanse sigaren
steeg eruit op. Ik koos een Hoyo des Dieux, een sigarenformaat dat
geproduceerd wordt door het merk Hoyo de Monterrey, en Konrad een
corona. Vervolgens deed hij de televisie aan, waar een wedstrijd in de
Champions League aan de gang was. De wedstrijd was tussen een Duitse en
een Zuid-Europese club en het stond nog steeds 0-0. Konrad keek me aan met
een misprijzende blik. 
‘Door jouw paniekerige gedoe hebben we de eerste helft gemist..’ 
‘Ja, precies nul doelpunten. Hou nou maar op met jammeren en rook je sigaar..’
snauwde ik. 
Tovenaars kunnen roken, zonder dat ze bang hoeven te zijn voor longkanker.
Deze vorm van kanker wordt zonder twijfel ernstig bevorderd door roken,
maar het ontstaan van een kwaadaardig carcinoom kan met een simpele
handeling worden voorkomen. Zoals alles een frequentie heeft, hebben
kankercellen dat ook. Ik bedoel hier niet de frequentie van geluidsgolven,
maar een frequentie van het ‘licht’, zoals tovenaars dat waarnemen bij alle
levende wezens. Kankercellen hebben een sterk ‘dissonante’ frequentie en zijn
voor ons meteen waarneembaar als verstoring in het totaalbeeld van een
persoon. Overigens nemen niet alleen tovenaars dit waar, maar diverse
diersoorten ook. Door nu zelf een sterke straling van het ‘licht’ in precies die
frequentie ‘uit te zenden’ gaan deze cellen kapot, zoals bijvoorbeeld glazenkapot gaan, als ze worden blootgesteld aan een sterk geluid in hun eigen
frequentie. Kanker is op die manier dus in een vroeg stadium met eenvoudige
zelfmedicatie te genezen, maar tovenarij helpt niet tegen andere long- en
vaatziekten. Roken is dus ook voor tovenaars niet gevaarloos. Dat veel
tovenaars roken komt volgens mij door het feit, dat we inderdaad niet bang
hoeven te zijn voor longkanker, maar misschien ook door het feit, dat we over
het algemeen veel intensere indrukken moeten verwerken dan gewone
mensen. 
We rookten en keken naar de wedstrijd. Alles wees erop dat er niets
interessants meer zou gebeuren en het 0-0 zou blijven. Bij deze stand zou de
Duitse club door zijn naar de volgende ronde, omdat de eerste wedstrijd in 1-1
was geëindigd. Gezien de acties van de tegenstander, die gaandeweg steeds
meer aan onverbiddelijkheid verloren, leek het erop uit te draaien, dat de
Duitsers door zouden gaan. Dit vooruitzicht maakte het uitkijken van de
wedstrijd meer tot een formaliteit, maar dat was niet erg. We zwegen en
rookten en keken en het was prima zo. 
De wedstrijd en de sigaren kwamen ongeveer tegelijkertijd tot een einde. Ik
ging naar huis, ik was moe. We spraken af, dat Konrad mij de volgende
morgen vroeg zou komen ophalen. 
Ik woon in een oud, enigszins vervallen huis aan de rand van de stad. Van
buiten zou je inderdaad zeggen, dat daar wel eens een tovenaar zou kunnen
wonen, De ooit witte facade is overwoekerd met bruidssluier die tot de derde
verdieping reikt. De verf op de kozijnen en de deurposten bladdert af en de
tuin is een ondoordringbaar woud van onkruid, varens en bemoste bomen.
Tegen het oprukken van het gewas gebruik ik alleen af en toe wat tovenarij,
voldoende om de ramen vrij te houden. Juist de verwilderde staat van de tuin
is een lust voor het oog van een tovenaar, omdat alle vormende krachten van
de natuur erin zichtbaar worden. Het houtwerk staat onder magische
bescherming, zodat de eroderende werking van weer en wind getemperd
wordt, maar ooit zal ik eraan moeten geloven en een nieuwe verflaag moeten
aanbrengen. Dit huis is een erfstuk van mijn ouders, beide al enkele jaren
overleden. Mijn ouders waren brave magiërs, vriendelijk, gastvrij en
hulpvaardig. Toen ze nog leefden zag het huis er bijna uit zoals het er nu
uitziet, maar in die tijd straalde het een warmte uit die het nu ontbeert. Niet
dat mijn huis nu onaangenaam is, maar de sfeer is wat neutraler, misschienzelfs wat zakelijker, waardoor het niet meer zo uitnodigend is. Gelukkig komen
mijn mede-magiërs er toch nog altijd graag, niet zelden is mijn huis
ontmoetingsplaats voor kleine bijeenkomsten. 
De volgende ochtend kwam Konrad binnen en plofte in de woonkamer op de
bank. Ik ging naar de keuken om koffie in te schenken. Toen ik terugkwam
begon Konrad: 
‘Vertel me maar eens hoe die Dicee eruit ziet.’ 
‘Hij is van mijn lengte en leeftijd, misschien een paar jaar jonger, hij is slank,
heeft kort grijs haar en is een elegante verschijning. Hij droeg, toen ik hem
leerde kennen, een donkerblauwe blazer, een spijkerbroek, een wit overhemd
en een lichtgrijze stropdas. Laten we zorgen dat we tegen openingstijd bij het
gemeentehuis zijn. Ik moet buiten beeld blijven, omdat hij mij intussen kent,
maar ik moet hem wel kunnen aanwijzen als hij verschijnt. Jij moet die foto’s
maar maken.’ 
We vertrokken ruim voor de openingstijd van het gemeentehuis en vonden
een plek in een steeg, waar we niet al te opvallend konden wachten tot Dicee
verscheen. We leken wel paparazzi, Konrad met een camera met een dikke
telelens om zijn nek. Dicee kwam om kwart voor negen de hoek om gelopen
met zijn aktekoffer in de hand. Konrad kon hem goed zien en maakte foto’s.
Dicee bleef ongeveer 10 seconden zichtbaar, waarna hij door de deur
verdween. Wij vertrokken meteen weer naar mijn huis, waar we de foto’s goed
bekeken. Ze waren redelijk goed gelukt, we konden Dicee’s trekken goed
onderscheiden. Zijn uitdrukking was neutraal, hij leek zich nergens om te
bekommeren. Des te opmerkelijker was het, dat hij op één foto recht in de lens
keek en daarbij zijn wenkbrauwen hoog optrok. Op deze foto was zijn gelaat
het duidelijkst te onderscheiden. Zijn blik was vriendelijk, maar hij leek ons
met grote belangstelling recht in de ogen te kijken. We konden niet anders
concluderen, dan dat hij ons gezien had. Konrad’s gezicht was bedekt geweest
door de fotocamera, waardoor hij Dicee later op de dag zou kunnen volgen
naar zijn huis. 
‘Het lijkt me een sluwe vos’, zei Konrad, ‘het zal moeilijk worden onopgemerkt
te blijven.’ 
We mailden de jpg’s van de foto’s van Dicee naar de genootschapsleden die
het internationale onderzoek uitvoerden. 
Tegen het eind van de middag stond ik zo verdekt mogelijk bij hetgemeentehuis, maar Konrad zat op het terras te wachten. Zodra Dicee
verscheen, stond Konrad op en volgde hem. Ik bleef staan en zag hoe de twee
spoedig uit het oog verdwenen. We hadden afgesproken, dat Konrad zich zou
melden, zodra hij Dicee ergens naar binnen zou zien gaan. Het duurde een
kleine 20 minuten voordat hij mij belde. 
‘Hij is een huis binnengegaan, dat eruit ziet als een gewoon woonhuis. Het
adres is Kuiperstraat 18. Ik wacht op je op de hoek met de Hazenstraat.’ 
Er was een goede tramverbinding en korte tijd later voegde ik me bij Konrad.
Ik wierp een korte blik, de Kuiperstraat in. Het huis was een onopvallend pand,
drie verdiepingen hoog, goed onderhouden. Voor de vensters hingen
jaloezieën; er viel verder niets op te maken vanaf de buitenkant. Het drong tot
ons door, dat we een doelstelling gehaald hadden: achterhalen waar Dicee
woont. Maar tevens werd duidelijk, dat we nu eigenlijk nog steeds niks wisten. 
Aan de overkant van de straat liep een kat. Ik trok zijn aandacht en reveleerde
de individualiteit van Dicee aan de kat, ervan uit gaande, dat het beest Dicee
kende. Dat bleek het geval, en de reactie van de kat was vriendelijk en gelaten.
Blijkbaar waren de ervaringen met Dicee prettig voor het dier. Zoals het voor
Dicee een vanzelfsprekendheid was sympathiek op mensen over te komen, zo
leek dit ook voor dieren het geval. 
‘Kom mee, dan gaan we naar mij en bespreken we wat onze volgende stappen
zijn’, zei Konrad, ‘Dan kunnen we gelijk iets eten’. 
Als je bij Konrad kwam eten, kreeg je altijd restjes leek het, maar dan wel
restjes speenvarken of restjes quiche en andere smakelijkheden. Daarbij
serveerde hij wijn of bier en creëerde hij een ontspannen sfeer. Hij droeg een
schort, en er hing een sigaret uit z’n mondhoek, waardoor het allemaal een
prettige gemoedelijkheid kreeg. Die avond was er een salade met olijven en
kappertjes, een stoofgerecht met rundvlees en gebakken aardappeltjes uit de
oven. Het was fijn aan zijn grote keukentafel te zitten. Ik vergat bijna de
aanleiding voor dit bezoek en nam nog een slok wijn. Toen begon ik er toch
maar over: 
‘We weten niks over hem, en dat maakt het vaag, maar potentieel ook
gevaarlijk. Wat mij onzeker maakt, is dat hij zo flagrant is in zijn doen en laten.
Voor een magiër is het werkelijk al te makkelijk hem als mede-magiër te
ontmaskeren. Of hij is zo zeker van z’n zaak, dat hij nergens bang voor is, of hij
is zo naïef, dat hij elke voorzichtigheid laat varen.’‘Als hij te goeder trouw zou zijn, zou hij open kaart hebben gespeeld en zich
gemeld hebben bij het Genootschap’, zei Konrad, ‘dus mogen we ervan
uitgaan dat hij niet veel goeds in de zin heeft en zo zeker van zichzelf is, dat hij
zich niet verstopt. We moeten in zijn huis zien te komen. Aan het huis herken
je de tovenaar’ 
‘Daar heb ik ook aan zitten denken’, zei ik. ‘Laten we morgen een poging
ondernemen, als Dicee naar zijn werk is.’ 
Konrad’s gezicht begon te glunderen; inbreken, überhaupt alle illegaliteit, was
aan hem besteed. 
We besloten, dat we de volgende dag een inbraakpoging zouden
ondernemen. Ik zou hem treffen op het punt waar we elkaar die middag
hadden ontmoet.5
Kom gerust nog een keertje langs 
De volgende dag, juist toen ik wilde vertrekken naar het huis van Dicee, kreeg
ik een telefoontje van iemand van het Genootschap. Er waren de vorige dag
door genootschapsleden een behoorlijk groot aantal meldingen van
openingen gedaan en ik moest onderzoeken, of het overschrijdingen betrof.
Waarschijnlijk was het toeval, maar als er veel overschrijdingen tegelijkertijd
plaatsvonden, moest ik ook onderzoeken of er meer aan de hand was dan
alleen maar toeval. Er zou ook sprake van een structurele oorzaak en
misschien zelfs opzet kunnen zijn. Verder kreeg ik het telefoonnummer van
een jonge tovenaar die nog in opleiding was. Er werd mij gevraagd om hem
mee te nemen op de inspectieronde en te laten zien wat mijn werkzaamheden
inhielden. Eens in de zoveel tijd komt het verzoek om bij te dragen aan de
opleiding van jongeren. Ik doe dat graag, omdat het vaak gezellig is met jonge
mensen op pad te zijn. Ze kijken met een zekere mate van openheid naar de
wereld; ze zitten nog niet zo vast in hun opvattingen en bekommeringen. Ik
besloot de openingen af te gaan, zodra ik klaar was bij het huis van Dicee. Ik
belde de jongen, zijn naam was Elias, en we spraken af, dat hij om 12 uur bij
mij thuis langs zou komen. Toen nam ik de tram richting het huis van Dicee. 
Toen ik aankwam op de afgesproken plek, stond Konrad al op me te wachten.
Tussen ons ontstond er al snel een ondeugend sfeertje, alsof we kinderen
waren die iets stouts gingen doen. Het heldere weer, de grote stukken blauw
tussen de wolken en de frisse ochtendlucht droegen bij aan de opgetogen
stemming. We spraken af, dat ik zou aanbellen, om zeker te zijn, dat er
niemand thuis zou zijn. Als er niemand opendeed, zouden we het erop wagen
en in het huis inbreken. Ik liep naar de voordeur van het huis en belde aan.
Bijna meteen werd er opengedaan. In de deur stond een zeer aantrekkelijke
brunette van ergens in de 40. Ze droeg een donkerblauwe jurk die
onberispelijk om haar lichaam sloot. De stof viel als een watervalletje langs
haar heupen naar beneden. 
‘Ja?’ 
‘Oh, ik, eh ik vroeg me af of u misschien geïnteresseerd bent in een gesprek
over onze heer en redder, Jezus Christus.’Ze keek me een ogenblik in mijn ogen en zei toen: 
‘Ja, dat is prima, kom maar binnen.’ 
Ze draaide zich om en liep zonder om te kijken het huis weer in. Ik ging naar
binnen en deed de deur achter me dicht. Vanaf dit punt zou er geïmproviseerd
moeten worden. In de gang had ik de weinige tijd, die ik tot m’n beschikking
had, nodig om over de verbazing heen te komen. Ik volgde haar naar een
ruime en smaakvol ingerichte woonkamer. Ze gebaarde plaats te nemen op
een sofa en ging pal naast me zitten en keek recht voor zich uit. 
‘Nou begin dan maar, meneertje de tovenaar.’ 
Twee seconden, nadat ze deze zin gezegd had, draaide ze met haar hoofd naar
me toe en keek me alweer recht in mijn ogen. Dit was teveel, ik was niet in
staat haar ook maar één zinnig woord te antwoorden. Ik stond op en zei, dat ik
het helaas te druk had om nog langer te blijven en liep de kamer weer uit.
Toen ik door de deur stapte zei ze: 
‘Bruno, even serieus: kom gerust nog een keertje langs als je in de buurt bent.’6
Waarvoor houden jullie jezelf eigenlijk? 
Bijna niemand weet dat ik een tovenaar ben. In nagenoeg alle
omstandigheden is het beter dat geheim te houden. Wie het wel weten zijn
mijn ex-vriendinnen. Vanuit een open-kaart-gedachte heb ik het alle vrouwen
in mijn leven al vrij vroeg opgebiecht. Voor een aantal was het een aanleiding
om de nog prille relatie maar meteen te beëindigen. Van hun heb ik geen
gevaar te duchten: zij geloofden me sowieso niet. Wel ervoer ik de afwijzing
van zo’n vrouw, met wie ik bezig was een relatie op te bouwen, als kwetsend.
Kwetsend vanuit een vooringenomen houding: ‘tovenaars bestaan niet en wie
zegt een tovenaar te zijn, is gek’. 
De paar vrouwen die me niet meteen voor gek verklaarden, waren
gefascineerd, want tovenaars kunnen toveren. Als we bijvoorbeeld door een
bos liepen en er kwam een roedel herten langs, dat in plaats van te weg te
rennen, naar mij toekwam en nieuwsgierig aan mij begon te snuffelen, maakte
dat natuurlijk een geweldige indruk. 
Maar alle verhoudingen waren binnen maximaal een jaar op de klippen
gelopen en op een bepaald moment was het me voorgekomen, dat het beter
zou zijn om helemaal geen relaties meer aan te gaan. Het was gewoon te
pijnlijk om keer op keer het proces van uit elkaar gaan te moeten doormaken
en blijkbaar was ik niet de man met wie een vrouw het lang uit kon houden. 
Mijn laatste relatie was negen maanden voor mijn kennismaking met Dicee
beëindigd. Mijn vriendin heette Elsa Kapina en ze stamde van Deens/Finse
ouders. In weerwil van haar noordelijke afkomst had ze een op z’n zachts
gezegd vurig temperament. Ze was in aanleg 10 keer meer tovenares, dan ik
ooit tovenaar zal zijn, maar ze had nooit een opleiding gehad om haar
natuurlijke talent in gestructureerde banen te leiden. Ze was buitengewoon
snel van geest en tong en zou in een ruzie nooit het onderspit delven; ook in
dat opzicht moest ik het tegen haar afleggen. 
Ondanks haar scherpte en intuïtie, trok ze lang niet altijd een vruchtbare
conclusie uit de dingen die ze waarnam. Waar het onze relatie betrof, was haar
gevolgtrekking maar al te vaak dat ik niet van haar hield, wat zeer heftige
emoties opriep bij haar. Ik heb van geen vrouw meer gehouden dan van haar,maar aan het eind van onze relatie was ik zo murw en uitgeput van de steeds
weerkerende ruzies, dat ik het uiteindelijk was, die afstand moest nemen om
weer op krachten te komen. Aanvankelijk werd ik bedolven onder smeekbedes
weer terug te komen, maar daarvoor ontbrak mij de energie, dus ik negeerde
ze gewoon. In die periode zijn we over een grens gegaan, want toen ik de
energie kon opbrengen weer met haar te praten, was de vlam bij haar
gedoofd: er was een nieuwe man in haar leven en ze wilde mij nooit meer zien. 
Sinds Elsa had ik geen intiem contact met vrouwen meer gehad, wat nog niet
wilde zeggen, dat ik er niet naar verlangde. De ontmoeting met de
donkerharige vrouw in het huis van Dicee had me ook in dat opzicht niet
onverschillig gelaten. Haar zou ik in ieder geval nooit hoeven op te biechten,
dat ik tovenaar was; zij wist het al. 
Konrad stond nog steeds, waar ik hem had achtergelaten en uit de grijns op
zijn gezicht was op te maken, dat hij gezien had, wie de deur had opengedaan.
Ik was nog te confuus om een helder verslag te doen van wat er gebeurd was
en stelde voor om maar naar mijn huis te gaan. Onderweg in de tram zweeg ik
en ik zag dat Konrad het lachen inmiddels ook was vergaan. Eenmaal thuis
plofte ik op de bank en merkte ik hoezeer de ontmoeting met de vrouw in
Dicee’s huis me had uitgeput. Ik vertelde Konrad wat er gebeurd was, en we
waren het erover eens, dat Dicee geconfronteerd moest worden, en wel door
een krachtige delegatie van het Genootschap. Konrad zou ervoor zorgen dat
er een nieuwe spoedvergadering bijeen geroepen zou worden en vertrok. Ik
maakte me klaar om langs de nieuw ontstane openingen te gaan. 
Om kwart over 12 ging de deurbel. Voor de deur stond een slungelachtig
jongen van een jaar of 14. Hij keek me aan met een vriendelijke uitdrukking op
z’n gezicht en gaf me een hand. 
‘Hallo, ik ben Elias.’ 
‘Hoi, ik ben Bruno. Kom binnen.’ 
Ik probeerde de gebeurtenissen van de ochtend uit mijn hoofd te zetten en
me te concentreren op Elias en de dingen die ik hem wilde uitleggen. Ik vroeg
hem of hij al gegeten had en hij zei van niet, dus gingen we naar de keuken
om een boterham te eten. Tijdens het eten spraken we in algemene zin over
overschrijdingen, waar je ze aan herkent, hoe ze veroorzaakt worden en
dergelijke zaken. Het bleek dat Elias zich had voorbereid en op de hoogte was
van de belangrijkste aspecten. Ik had hem nog nooit ontmoet en ik merkte,hoe prettig het was om met een onbekend iemand zonder gêne over
magische activiteiten te kunnen praten. Tovenarij werd op die manier iets
alledaags, iets normaals. Elias at zijn boterhammen en leek zich nergens om te
bekommeren. Ons gesprek verschoof zich geleidelijk naar andere
onderwerpen, zoals school. Op tafel lag een tube mayonaise; toen hij die zag,
begon hij te lachen: 
‘Een jongen uit mijn klas heeft een keer per ongeluk zijn tanden gepoetst met
zulke mayonaise!’ 
‘Je hebt ook van die tubes met mosterd, ook niet slecht om je tanden mee te
poetsen.’ 
‘Haha, ja, of smeerworst!’ 
We moesten allebei lachen. Puberhumor heeft op een fijne manier helemaal
niks om het lijf; ik kan er erg van genieten. Na de lunch ruimden we op en
vertrokken. Het weer was er in de tussentijd nog beter op geworden. De hemel
strekte zich blauw uit en de lucht was vol levendige beweging. Dat was
bevorderlijk voor het werk dat ons te doen stond, want tegen deze
achtergrond stak een overschrijding beter af. Ik had een route opgesteld langs
de nieuwe openingen, zodat we ze op een effectieve manier af konden gaan.
De eerste opening lag vlak bij mijn huis, de laatste (toevallig?) vlak bij het huis
van Dicee. 
We fietsten naar de eerste opening. Het betrof onmiskenbaar een
overschrijding. Het was een kleine verzakking van stoeptegels en de narigheid
was al van een afstandje zichtbaar. Gezien de geringe omvang van de
verzakking en de gulzigheid waarmee het onderaardse bezit nam van de
omgeving, schatte ik deze opening in als een serieuze overschrijding. Ik vroeg
aan Elias: 
‘Wat kun je zien?’ 
‘Het lijkt een stroom van donkere soep, die opwelt uit de opening als uit een
soort bron. Het verspreidt zich heel traag over de omgeving. Het doet me
denken aan zo’n demo filmpje van het Schlieren effect, dat we op school te
zien hebben gekregen.’ 
‘En wat zie je in de omgeving?’ 
‘Planten in de tuinen die zich schrap zetten, zeg maar. Ze nemen het gevaar
waar, dat op hun afkomt.’ 
‘En wat voel je zelf?’‘Een soort onrust. Het zuigt. Ik word er kriegel van. Kunnen we weer verder?’ 
‘Je neemt de dingen goed waar, je mag vertrouwen op je indrukken. We gaan
zo verder, als ik aantekeningen heb gemaakt. ’ 
Ik maakte een notitie van hetgeen we hadden aangetroffen en we fietsten
naar de volgende opening. Van de acht openingen die we die dag
observeerden, waren er zes overschrijdingen. Dat is veel in één keer. Toen we
klaar waren bij de laatste opening, moesten we de mogelijkheid van opzet
achter de overschrijdingen overdenken. Spontane overschrijdingen komen
altijd voor; het is als met het weer, het onweert gewoon af en toe. Nu waren er
zes overschrijdingen in één keer ontstaan, wat al bijna geen toeval meer kon
zijn. Ik vroeg aan Elias, of hem dingen aan de overschrijdingen waren
opgevallen, die we nog niet besproken hadden. 
‘Ja, er is wel iets..’ zie hij. 
‘Wat dan?’ 
‘Ze lagen min of meer op één kromme lijn en de onderlinge afstanden waren
ongeveer gelijk.’ 
Hij had gelijk. De acht openingen lagen niet op één lijn, maar de zes
overschrijdingen wel. 
‘Je hebt gelijk, Elias. Dit geeft me ernstig te denken. Normale, toevallige
overschrijdingen komen niet met z’n zessen tegelijkertijd en ze vertonen al
helemaal geen patronen. Ik zal hiervan melding maken bij het Genootschap.
We zullen de komende tijd de overschrijdingen goed in de gaten moeten
houden...’ 
Na de laatste opening bevonden we ons dicht in de buurt van waar ik die
ochtend al was geweest. Het huis van Dicee bevond zich om de hoek van de
straat waar we waren. Het is uit den boze om in een situatie als deze zonder
overleg met medetovenaars stappen te ondernemen. De vrouw in Dicee’s huis
had onmiskenbaar te kennen gegeven, dat ze wist dat ik een tovenaar was.
Dat zou kunnen betekenen dat ze de dialoog zocht. Ze was zich bewust
geweest van de uitwerking die ze op me had, maar ze had geen
kwaadwillende indruk op me gemaakt. Integendeel, haar uitstraling leek
eerder een uitnodiging te impliceren. Ik zei tegen Elias: 
‘Luister, we zijn klaar met ons werk. Je kunt naar huis als je wilt, ik heb hier in
de buurt nog iets te doen. Ik vond het heel leuk om met jou op pad te zijn.’ 
‘Ok, tot ziens dan maar weer,’ zei hij en fietste weg.Toen hij uit zicht was, ging ik de hoek om en belde aan. 
Ze deed open en zei direct: ‘Kom binnen, Bruno, fijn dat je bent gekomen.’ We
liepen naar de woonkamer; ze droeg nog steeds dezelfde jurk. We gingen
weer naast elkaar op de bank zitten. 
‘Hoe weet jij dat ik Bruno heet en hoe weet jij dat ik een tovenaar ben?’ 
‘Dat heeft Clemens me verteld.’ 
‘Met Clemens bedoel je de heer Dicee, de gemeenteambtenaar?’ 
‘Ja.’ 
‘En wie ben jij?’ 
‘Ik heet ook Dicee, ik ben de zus van Clemens. Mijn naam is Alexandra.’ 
‘Oh... Clemens had het over zijn vrouw.’ 
‘Ja dan bedoelt hij mij.’ 
‘Ben jij een tovenares?’ 
‘Ja, maar niet in formele zin. Zowel Clemens als ik zijn niet officieel opgeleid,
maar we hebben wel connecties gehad met het wereldje. We hebben ervoor
gekozen om op onszelf te blijven. Het is altijd ontluisterend hoe paniekerig de
officiële magische gemeenschap reageert op vrije tovenaars. Ik vraag me wel
eens af: waarvoor houden jullie jezelf eigenlijk?’ 
Ik zweeg even. De vanzelfsprekendheid, waarmee deze vrouw mijn principiële
overtuigingen wat betreft de magische orde in deze wereld verwierp, bracht
me van mijn stuk. Wie was hier nou gek? 
‘Wat je zegt choqueert me. Het vrije tovenaarschap vormt een bedreiging voor
de gehele gemeenschap. Tovenaars zijn te machtig om individueel te
handelen. Er moet altijd een zelfcontrole plaatsvinden vanuit een
overkoepelende organisatie.’ 
‘Zooo, is dat zo? En wat doe jij hier dan op een doordeweekse middag? Of heb
je sinds vanochtend dat clubje van jou bijeengeroepen en hebben ze jou
officieel gedelegeerd, om mij hier de les te lezen?’ 
De manier waarop Alexandra Dicee alles doorzag en mij volledig in de hand
leek te hebben, maakte indruk op me. Ze leek dit vanuit een soort
rechtvaardigheidsgevoel te doen; ik bespeurde geen spoortje boze opzet of
misleiding bij haar. We zwegen een tijdje, want ik had geen weerwoord op haar
laatste opmerking. 
‘Bruno, rustig maar, ik heb geen kwade opzet. Misschien moet jij erover
nadenken of je ons wel de les wilt lezen. En misschien moet je erovernadenken of je ons wel de les kunt lezen.’ 
Voor het eerst zinspeelde ze op een krachtmeting tussen ons. Ik moest
toegeven dat dat feitelijk terecht was, want mijn voornemen was nog steeds
om haar en haar broer te confronteren vanuit het Genootschap. Feitelijk zou
elk ander voornemen in tegenspraak zijn met onze richtlijnen. Alleen al het feit
dat ik hier zat was in tegenspraak met die richtlijnen. Ik keek naar haar benen
die vanonder haar jurk vandaan kwamen. En toen zag ik dat zij dat zag. 
‘Ik vind het fijn, als je naar me kijkt.’ 
Haar hand ging naar de zoom van haar jurk en rustig trok ze die omhoog tot
over haar knieën. 
‘Ik zou het ook fijn vinden, als je me streelt.’ 
‘Dit is het moment, waarna er geen weg terug meer is’, was de simpele
gedachte die door mijn hoofd ging, toen ik mijn hand op haar ontblote
bovenbeen legde. Ik voelde de zachtheid van haar huid onder mijn vingers. De
begeerte was er acuut en kolkte door mijn lichaam. Ze spreidde haar benen
een beetje en ik antwoordde daarop, door de vrijgekomen plek op haar lijf
zonder uitstel in bezit te nemen. Met mijn andere hand pakte ik een pluk haar,
net boven haar nek en trok haar hoofd naar achteren, zodat ik mijn mond op
de hare kon drukken. Ze wilde voelen, hoe intens ik haar wilde, want ze bood
zoveel weerstand, dat ik behoorlijk nadruk in mijn bewegingen moest leggen.
Ze keek me geconcentreerd aan, elke uitdrukking op mijn gezicht volgend.
Even later trok ik haar bekken met twee handen in een positie, die het
mogelijk maakte in haar binnen te dringen.7
Waarom heb je dat vanochtend niet verteld? 
Ik had het huis verlaten, voordat Clemens Dicee thuiskwam. Ik fietste die
namiddag door de straten van de stad naar mijn huis. Het weer was prachtig,
er waren veel mensen op straat en iedereen leek in z’n nopjes over het leven.
Ik probeerde me te herinneren wat er gebeurd was, maar ik merkte dat een
groot deel van de afgelopen twee uur omneveld was door een gelukzalige
waas die de concrete herinnering in de weg stond. Het was gebeurd en het
was de reden voor de euforie die ik nu voelde, maar ik kreeg de feitelijkheden
maar met mondjesmaat op een rijtje. En dat was ook prima zo. Ik mompelde
af en toe: ’Alexandra...’ en had het beeld van haar billen, omrand door een
blauwe jurk, voor ogen. 
Aan mijn gelukzaligheid kwam een abrupt einde, toen ik me realiseerde dat
deze dag nog niet voorbij was, maar dat ik verwacht werd op een
buitengewone vergadering van het Genootschap, die ik nota bene zelf had
geïnitieerd. Ik zou snel thuis moeten eten en dan naar een mistroostig
buurtcentrum moeten fietsen. 
Toen ik aankwam was aan de gezichten van mijn tovenaarcollega’s al te zien,
dat ze not amused waren, dat ze voor de tweede keer binnen een week
moesten aantreden. Gelukkig had ik Konrad die mijn verhaal kon bevestigen,
tenminste tot op grote hoogte, en bovendien handelde ik volgens protocol.
Nadat de bijeenkomst was geopend kreeg ik het woord. 
‘Mijn eerste vraag is aan de werkgroep die de internationale zoektocht doet
naar het individu Dicee, waarvan ik inmiddels kan melden dat Clemens zijn
voornaam is. Is er al meer over deze persoon bekend?’ 
Vanuit het zaaltje klonk een ontkennend antwoord op mijn vraag. Ik ging
verder. 
‘In heb vandaag in de woning van Dicee, toen ik daar aanbelde, een vrouw
aangetroffen die mij “meneertje de tovenaar” noemde. De moeiteloosheid en
de suggestiviteit waarmee ze me zo noemde, laat mij concluderen dat het hier
om een ontmaskering van een lid van het Genootschap door een niet-lid van
het Genootschap gaat, wat volgens ons protocol onmiddellijke actie vereist.
Omdat het in dit geval naar grote waarschijnlijkheid om tweeongeregistreerde magiërs handelt, stel ik voor om een sterke delegatie te
vormen, om er bij deze twee personen op aan te dringen zich bij ons aan te
sluiten.’ 
De aanwezigen leken het hier over eens te zijn, waarna de delegatie werd
samengesteld. Onze voorzitter, Hugo Triefel, zou deel uitmaken van de
gedelegeerden, evenals de secretaris van ons Genootschap, Hilde van
Ovezande en als laatste werd ik toegevoegd aan het gezelschap. We zouden
de volgende avond met z’n drieën een bezoek brengen aan het huis in de
Kuiperstraat. Na de vergadering kwam Konrad naar me toe en merkte op, dat
het feit dat Dicee’s voornaam “Clemens” was, nieuw voor hem was. 
‘Waarom heb je dat vanochtend niet verteld?’ 
‘Ik denk dat ik te erg in de war was door wat die vrouw tegen mij had gezegd..’ 
‘Weet je misschien ook hoe “die vrouw” heet?’ 
‘Jawel, ze heet Alexandra Dicee en ze is de zus van Clemens, tenminste dat zegt
zij. Hij zegt, dat het zijn vrouw is.’ 
‘Tjonge Bruno, je komt wel met erg veel nieuwe dingen op de proppen ineens.’ 
Ik kromp ineen. Moest ik hem opbiechten, dat ik een groot deel van de middag
in Alexandra’s slaapkamer had doorgebracht? Konrad keek me even aan en
gaf me toen een vriendschappelijke klap op m’n schouder. 
‘Ach kerel, maak je niet druk. Het is duidelijk dat die Alexandra een grote
indruk op je gemaakt heeft!’8
Als tovenaar ben ik heus wel wat gewend 
De volgende dag ging ik ‘s ochtends naar het gemeentehuis om melding te
doen van de zes overschrijdingen die ik de vorige dag was nagelopen. Toen ik
me meldde bij de receptie, zei het meisje weer dat ik mocht plaatsnemen en
dat de heer Dicee me zo zou komen ophalen. Blijkbaar zou ik ook dit keer mijn
verhaal niet aan een balie medewerker hoeven doen. Nou ja, het maakte ook
niet uit: ik was hier als burger en ik had een belangrijke kwestie die ik graag
opgelost zou zien. Dicee kwam even spoedig als de vorige keer. Even later
stond ik weer voor het ontzagwekkende uitzicht, maar dit keer was ik
voorbereid en ging ik meteen zitten. 
‘Meneer Melchior, wat een genoegen u weer te ontmoeten! Ik heb begrepen
dat u inmiddels met mijn vrouw hebt kennisgemaakt!’ 
‘Ze heeft zich aan mij voorgesteld als uw zus.’ Het was eruit voordat ik me de
consequenties van deze opmerking had gerealiseerd. Mijn hersenen rekenden
bliksemsnel door wat dit tot gevolg kon hebben. Geen tijd, het gesprek ging
verder! 
‘Als mijn zus? Alexandra? Is dat zo? Haha, nou dat zal dan wel als grap bedoeld
zijn! Maar ik meen dat ik u verteld had, dat ik getrouwd ben. Eén en ander
moet verwarrend voor u zijn... Nou ja, Alexandra houdt ervan de mensen een
rad voor ogen te draaien. Ze zei, dat u elkaar ontmoet hebt, toen u een
inspectieronde liep langs gaten in het wegdek en het plaveisel. Ik neem aan
dat dat de reden is van uw bezoek vanochtend?’ 
Een inspectieronde langs gaten in het wegdek en het plaveisel? De opdracht
van het Genootschap die ik in mijn geheime hoedanigheid van tovenaar
uitvoerde, was opeens een vanzelfsprekend onderwerp van gesprek, op een
doordeweekse ochtend op het gemeentehuis. 
‘Inderdaad, ik wilde in het totaal zes gevallen onder uw aandacht brengen en
erop aandringen deze zo spoedig mogelijk te repareren. Ik heb hier een lijst,
waarop de exacte lokaties en de aard van de beschadigingen vermeld staan.’ 
Ik overhandigde Dicee mijn lijst. 
‘Tjonge dat zijn er best veel in één keer. Ik moet uw begrip vragen voor hetnuchtere feit, dat ons budget voor dit soort reparaties het niet mogelijk maakt
al deze gevallen meteen en gelijktijdig op te pakken.’ 
Dicee keek me in de ogen toen hij die laatste woorden uitsprak. Voor het eerst
zag ik daarin een onwrikbaarheid: dit stond verder niet ter discussie. Hij
hanteerde op een fabuleuze manier zijn eigen intentionele stemgebruik, het
was op een haast griezelige manier indrukwekkend om mee te maken. Meteen
werd me ook duidelijk: zijn intenties en doelen zijn tegengesteld aan die van
mij. Ik mocht deze persoon niet vertrouwen. 
‘Ik zag tevens dat de scheuren in het asfalt in de Stradivariuslaan nog niet zijn
gerepareerd.’ 
‘Is dat zo? Dan zal ik erop toezien dat dat nu spoedig wordt opgepakt.’ 
‘Dankuwel’, zei ik en ik stond op. Ik was klaar hier. ‘Ik zie jou vanavond nog’,
dacht ik toen ik hem ter afscheid een hand gaf. 
Ik ging naar huis, met het voornemen achter mijn bureau te gaan zitten, een
vel papier te nemen en alles op te schrijven wat ik nu over Clemens en
Alexandra Dicee wist. Maar eerst wilde ik roken en draaide ik op mijn bank een
sigaret uit mijn onuitputtelijke pakje shag. 
Een mens wenst zich af en toe, dat de dingen niet opraken. WC papier, koffie,
vaatwastabletten alles raakt ooit op. Als tovenaar kun je dingen onuitputtelijk
maken door gebruik te maken van het feit dat alles wat denkbaar mogelijk is
in tenminste één paralel universum ook zal gebeuren of is gebeurd. Als ik naar
een tabakszaak ga en een pakje shag koop, gebeurt datzelfde in bijna
oneindig veel parallelle universums, namelijk in alle universums waar ik
binnen het complete netwerk van causaliteiten op dat punt een pakje shag
koop. Dus bestaan er alles bij elkaar bijna oneindig veel van die pakjes shag,
alleen wel maar eentje per universum. Door dat pakje shag als het ware een
knooppunt te maken tussen alle universums waarin het bestaat, zit er eigenlijk
een bijna oneindige hoeveelheid shag in dat pakje. Ik haal er een plukje uit,
maar datzelfde plukje zit er bijna oneindig vaak in, dus blijft het er
tegelijkertijd ook gewoon in. Natuurlijk zijn er heel veel universums, waarin ik
ook plukjes shag uit het pakje haal, maar omdat het denkbaar is, dat er
universums zijn, waarin ik dat pakje shag wel koop, maar er geen plukjes uit
haal, is dat ook waar in nagenoeg oneindig veel varianten op de werkelijkheid.
Het absurde aan dit verhaal (en als tovenaar ben ik heus wel wat gewend) is,
dat je om een pakje shag onuitputtelijk te maken, je er alleen maar een zeerspecifiek patroon mee moet zwaaien in de lucht, alsof je met een lasso
slingerende beweging de totaliteit van manifestaties van dit pakje shag vangt.
Een ander patroon heft de onuitputtelijkheid weer op. 
Ik draaide dus een sigaret en merkte dat de tabak wel erg droog begon te
worden inmiddels. Ik nam me voor het pakje binnenkort weer terug te geven
aan zijn eigen veelvoudigheid. Het moment samen met de sigaret op de bank
liet ik bijna wellustig lang duren, mijn nek leunend op de rand van de
rugleuning, de rook in een loodrechte kolom richting plafond blazend. En
daarna stond ik op en ging aan het werk. 
Clemens en Alexandra Dicee 
hij is een ambtenaar bij de Dienst Openbare Werken 
wat zij doet is onbekend 
onbekend is tevens in welke verhouding zij tot elkaar staan: broer en zus,
dan wel man en vrouw 
ze zijn vanuit Polen naar Nederland verhuisd, zegt hij 
ze zijn allebei onmiskenbaar magisch zeer begaafd 
het is bijna onmogelijk iets voor hun verborgen te houden: ze lijken alles
al te weten (ook dat ze vanavond bezoek van ons gaan krijgen?) 
hij is onpeilbaar in hetgeen hij nastreeft, wat ruimte laat voor zeer nare
vermoedens 
zij lijkt in eerste instantie eerlijker wat betreft haar motieven en lijkt geen
kwaad in de zin te hebben 
zij is een voorvechter van vrij tovenaarschap, naar het zich laat
vermoeden hij ook 
zij is mooi 
ik heb fantastisch met haar geneukt 
Ik besloot te gaan joggen. Ik voelde me nog altijd gespannen na de
gebeurtenissen van het afgelopen etmaal en door te joggen hoopte ik die
spanning een beetje uit mijn lijf te halen. Vanuit mijn huis loop ik in korte tijd
naar de rand van de stad, waar de polder begint. Afhankelijk van hoe ik me
voel, loop ik een heel rondje, langs de wetering die rond de polder loopt, of
snij ik een stuk af via de zogenaamde kerkenpaden, ooit ontstaan als de
snelste verbinding tussen de boerderijen en de kerk. De zon scheen, ik had de
tijd en koos voor het volledige rondje, een afstand van ongeveer 10 kilometer.
Het fijne van joggen is, dat ik als tovenaar geen voordeel kan putten uit mijntovenaarschap. Joggen doet in principe pijn. Het kost moeite; het is de
bedoeling dat het moeite kost. Mijn lichaam protesteert ertegen. Het profijt,
dat ik heb van joggen, zit hem in het feit dat ik het doe in weerwil van de pijn
en de moeite die het me kost. Ik overwin de weerstand en daardoor is mijn
lichaam tijdelijk beter bestand tegen pijn en moeite. Zou ik ophouden met
joggen, zou mijn lichaam vrij snel achteruit gaan en inspanning zou me in
toenemende mate meer moeite kosten. 
Tijdens het joggen drongen de gedachten over de recente gebeurtenissen zich
aan me op. Het was verbluffend, dat ik hoegenaamd geen weerstand geboden
had, voordat ik met Alexandra was gaan vrijen. Hoe onbezonnen het ook is,
het vooruitzicht van sex maakt dat ik alle voorbehoud laat varen en mezelf
overgeef aan mijn begeerte. Het maakt ook niet uit, of ik een tovenaar ben.
Mijn reputatie binnen het Genootschap, mijn vriendschap met Konrad, het
contact met Clemens Dicee, alles moest wijken voor die momenten met
Alexandra. Ook nu, achteraf, voelde ik me gelukkig, alle bezwaren ten spijt;
tijdens het lopen verscheen er een onnozele grijns op mijn gezicht. Ik ging
zelfs een beetje harder rennen...9
Het zou zomaar tevoorschijn kunnen komen 
‘s Avonds belden drie tovenaars als vertegenwoordigers van de gevestigde
magische orde aan bij de Dicee’s. Mijn twee genootschapsleden leken gelaten
en zeker van hun zaak, ikzelf was nerveus en wist niet hoe ik me op moest
stellen. Tegen Alexandra’s argumentatie had ik uiteindelijk geen weerwoord
gehad en bovendien was ik met haar naar bed geweest en dus had ik zelf
evenzeer verstoten tegen de protocollen van het Genootschap. Ze zou me
kunnen compromitteren tegenover de andere delegatieleden en mij in
verlegenheid kunnen brengen tegenover haar man of broer. 
We hadden nog niet gebeld of de deur ging open en Clemens Dicee stond met
een uitnodigend gebaar in de deuropening. 
‘Mijne dame, heren, welkom! Komt u binnen!’ 
We groetten terug, gaven Dicee een hand en stelden ons voor. We volgden
hem naar de woonkamer. Daar stond Alexandra, nu in een spijkerbroek en
blouse, die haar figuur minstens zo goed deden uitkomen, als haar blauwe
jurk. Clemens stelde haar voor als zijn vrouw. Terwijl hij dat zei, viel uit
Alexandra’s blik niets op te maken, dat dit ontkende of bevestigde. Ook aan
haar stelden we ons voor en gaven haar een hand. Toen stelde Clemens voor
om aan tafel te gaan zitten en vroeg of we wat wilden drinken. 
‘Het komt me voor, dat u beiden op de hoogte bent van de reden van ons
bezoek, het komt me zelfs voor dat u ons heeft verwacht vanavond. Klopt dat?’
Triefel opende het gesprek. 
‘Het klopt, dat wij u inmiddels verwachtten. Na mijn kennismaking met de heer
Melchior, was het ons duidelijk dat dit stond te gebeuren. Het is ook niet de
eerste keer dat we bezoek krijgen van een vertegenwoordiging van de officiële
tovenarij.’ 
‘Is Dicee uw echte naam?’ 
‘Nee.’ 
‘Mag ik vragen waar u bent opgeleid en door wie?’ 
‘Mijn vrouw en ik zijn beiden opgeleid door een zeer vaardige
tovenaarsmeester, mijn vader. Mijn vrouw en ik kennen elkaar al sinds onzekindertijd en hebben nagenoeg dezelfde scholing genoten.’ 
‘Leeft uw vader nog? Kunnen wij hem spreken?’ 
‘Nee, mijn vader is al een aantal jaren geleden overleden.’ 
‘Waarom heeft u zich nooit bij een officieel Genootschap van magiërs
aangesloten?’ 
‘Deels vanuit trots en deels omdat er geen praktische noodzaak toe bestond.
Dat was niet altijd makkelijk overigens, want de druk werd een aantal keren
behoorlijk opgevoerd. Momenteel overwegen wij, of het niet praktischer en
pragmatischer zou zijn om toch toe te treden.’ 
'Wat is uw standpunt met betrekking tot toetreding tot een officieel magisch
Genootschap, mevrouw Dicee?' 
'Ik ben daar meer op tegen dan Clemens. Ik ben altijd trots geweest op mijn
onafhankelijkheid en bovendien heeft niemand mij er ooit van kunnen
overtuigen, dat toetreding beter zou zijn voor mij.' 
Triefel rechtte zijn rug. Het was duidelijk, dat hij een betoog voor de officiële
tovenarij zou gaan afsteken, deels omdat hij wel moest, deels omdat hij heilig
overtuigd was van een geordende, en georganiseerde magie. 
'Wij tovenaars vallen door de aard van ons wezen ten dele buiten de
samenleving der mensen. Door de eeuwen heen hebben wij onze ware zelf
verborgen voor de mensen en hebben we in het geheim gewerkt ten dienste
van de gemeenschap. Onze mogelijkheden overstijgen die van de gewone
mensen veruit en een kwaadwillende tovenaar zou een enorme terreur
kunnen uitoefenen op de samenleving. Daarom hebben de tovenaars zich
verplicht zich te registreren, zodat er in de magische gemeenschap van
binnenuit een controle kan plaatsvinden op haar leden. Iedere tovenaar of
tovenares die zich hier niet naar wil voegen, laadt in de ogen van de magische
gemeenschap de verdenking van kwaadwillendheid op zich, puur door het feit,
dat deze tovenaar, of tovenares zich aan de controle wil onttrekken. Wij
hebben u beiden vanavond bezocht om er op aan te dringen dat u zich
aansluit bij het Genootschap van Magiërs.' 
Triefel had deze zinnen achter elkaar zonder pauze uitgesproken.
Vanzelfsprekend gebruikte hij de maximale intensiteit van zijn stem en het was
indrukwekkend om te horen en te zien. Van Ovezande en ik waren trots op
onze voorzitter. Hij had namens ons stelling genomen en laten zien waar hij
voor stond. Clemens en Alexandra Dicee zwegen een moment.‘Uw woorden zijn helder en tegen uw argumentatie valt weinig in te brengen’,
begon Clemens, ‘echter: mijn vrouw en ik zijn altijd vrij geweest en uw wens
betekent voor ons een grote verandering. Daarom verzoeken wij u ons nog
een paar dagen bedenktijd te geven.’ 
‘Wij accepteren een bedenktijd’, zei Triefel, ‘maar we zullen niet eeuwig geduld
hebben met u beiden.’ 
Triefel stond op, we hadden onze bedoelingen duidelijk gemaakt, wat hem
betreft moest het hierbij blijven. Clemens Dicee stond ook meteen op en ging
ons voor naar de deur. Ik volgde als laatste, Alexandra leek te blijven zitten.
Maar vlak voordat ik de kamer uitliep voelde ik haar hand op m’n schouder, en
fluisterde ze in m’n oor: ‘kom morgen naar me toe, tovenaar..’, en gaf ze me
een vluchtige kus op m’n wang. 
Toen we weer buiten stonden, stelde Triefel voor om onze indrukken uit te
wisselen. Hij woonde niet ver van de Dicee’s, dus gingen we naar zijn huis. We
liepen door de verlaten straten en zwegen. Ik merkte dat het bezoek me had
uitgeput. Ik was op teveel verschillende manieren betrokken in deze zaak en
niet in staat een eenduidige positie in te nemen. Eerlijk gezegd zag ik op tegen
het gesprek met van Ovezande en Triefel. Ik liep een paar passen achter hun
aan, en keek naar hun beiden. Zij waren al heel lang bestuursleden van onze
afdeling van het Genootschap. Jarenlang hadden ze kalm hun taken
uitgevoerd, zelden was er reden tot ontevredenheid over hun leiderschap
geweest. Maar er was ook zelden iets gebeurd, dat de rust binnen het
Genootschap ernstig had bedreigd. 
Triefel woonde in een kleine etagewoning op de 2e verdieping. Hij werkte als
bibliothecaris in de stadsbibliotheek. Eigenlijk was hij de voorbeeldige
tovenaar: onopvallend, bescheiden en integer. Zijn grootste talent was het
aanvoelen en onder woorden brengen van situaties, die voor anderen
ondoorgrondelijk en beangstigend waren. Uit de veelheid van perspectieven
die op een moeilijke aangelegenheid mogelijk waren, koos Triefel meestal een
invalshoek die uitzicht gaf op een uitweg en op de ontwikkeling van de
betrokkenen. Hij was buitengewoon creatief in het vinden van zijn
standpunten en hij formuleerde ze altijd rustig en geduldig. Ik heb nog nooit
meegemaakt dat hij in paniek raakte of zijn geduld verloor. Voor de tovenaars
in ons Genootschap was hij de best mogelijke voorzitter en het was een eer
om bij hem thuis te worden uitgenodigd.Eenmaal binnen namen we plaats aan zijn eettafel. Triefel had thee gezet.
Toen we zaten, stak van Ovezande van wal. 
'Ik krijg de kriebels van die man. Hij is ongrijpbaar in elk opzicht. Ik kan hem
op geen enkele manier inschatten, ik weet niet over welke potenties hij
beschikt, wat zijn drijfveren zijn, ik weet alleen maar dat hij zo glad als een aal
is en beangstigend charmant.' 
'Wat is jouw indruk, Bruno?' 
'Ik heb dezelfde indruk als Hilde, maar ik denk dat we ons over zijn potenties
geen illusies moeten maken. Hij speelt een spelletje met ons en hij doet dat
met zoveel bravoure, dat hij wel erg zeker van zijn zaak moet zijn. Het gemak
waarmee hij open en bloot toegaf, dat Dicee niet hun echte naam was.' 
'We kunnen nu dus ophouden met onze internationale zoektocht naar de
naam Dicee', zei Triefel, 'maar de namen Clemens en Alexandra bieden ons
misschien nog een kans hun in kaart te brengen. Verder moeten we op zoek
naar een overleden vrije tovenaar die mogelijk ergens tussen 1915 en 1940 is
geboren en wellicht de reputatie van een hoge vaardigheid had.' 
'Hoe zie jij hun, Hugo?', vroeg van Ovezande. 
'Ik denk dat als ze puur kwaadwillend zouden zijn, ze ook veel discreter zouden
zijn. Maar aan de andere kant is het duidelijk dat ze iets verbergen. In het
algemeen kan ik zeggen, dat de ervaring met vrije tovenaars niet bijzonder
goed is; ze zijn op z'n zachts gezegd lastige buitenbeentjes met zeer eigen
opvattingen over de magie en haar toepassingen.' 
‘Denk je dat ze zullen toetreden?’, vroeg ik. 
‘Ik hou daar wel rekening mee, ja. Het is voor hun een manier om met rust
gelaten te worden. Alexandra is principiëler, maar ik kan me voorstellen dat
Clemens haar kan overtuigen.’ 
‘Ik vraag me af hoe hun verhouding is. Ik heb niet het idee, dat er sprake is van
gelijkwaardigheid. Ik twijfel er aan of de één vrijwillig bij de ander blijft’, zei van
Ovezande. Ik was verbaasd, dat zij hiermee kwam, hoewel ik sterk hetzelfde
gevoel had. 
‘Waarom denk je dat?’, vroeg Triefel. 
‘Omdat Alexandra een onderdrukte woede uitstraalt. Ze lijkt ergens erg
ongelukkig over te zijn. Het zit vlak onder de oppervlakte en het zou zo maar
tevoorschijn kunnen komen onder gunstige omstandigheden.’ 
‘Ik deel je mening’, zei ik.‘Ik ook’, zei Triefel, ‘en ik denk dat jij, Bruno, hier meer in betrokken bent, dan jij
wilt toegeven. Ik voel een band tussen jou en Alexandra en ik ben bang dat ik
die niet kan tolereren op dit moment.’ 
Vrijwel meteen werd me duidelijk, dat ik mijn interesse en affectie voor
Alexandra Dicee nooit verborgen had kunnen houden onder de ogen van twee
zulke ervaren magiërs. Ik keek schuin naar van Ovezande en zag in haar blik
de instemming met wat Triefel net had gezegd. 
‘Je hebt je verantwoordelijkheid genomen in deze kwestie, Bruno, en we zijn je
erkentelijk voor je opmerkzaamheid en ijver, maar anderen zullen nu het werk
aan deze zaak van je overnemen. Misschien is het zelfs een goed idee, als je er
een paar dagen tussenuit gaat, zodat je deze kwestie achter je kunt laten.’ 
Er viel hier eigenlijk niets aan toe te voegen. Ik was ergens opgelucht, dat
Triefel en van Ovezande mijn contact met Alexandra hadden doorzien. Ik stond
op, groette mijn vakgenoten en verliet de woning van Triefel. Ik was moe en
een paar dagen rust zouden me inderdaad goed doen.10
Ik was erg blij jou te ontmoeten 
De volgende dag pakte ik mijn rugzak in. Ik was van plan naar de Dolomieten
te gaan en mezelf daar een week of langer kwijt te raken tussen kalkpilaren en
puinheuvels. Ik pakte licht: een bivakzak, een kleine brander, twee sets
onderkleding en maar één broek en één wollen trui, regenspullen. Een via
ferrata set nam ik al lang niet meer mee, maar wel een helm. Als een via
ferrata onderdeel van de route uitmaakt, was hij bijna nooit moeilijk, maar
steenslag dreigde altijd. Ik beklom al heel lang geen toppen meer, ik wilde
alleen maar zwerven, eindeloos zwerven, en af en toe uitgehongerd bij een
berghut aankomen. Overdag zou ik wandelaars tegenkomen, maar ‘s avonds
zou ik alleen zijn tot het donker me dwong halt te maken. 
Met de nachttrein zou ik de volgende ochtend al aankomen in Bressanone; hij
zou die avond pas vertrekken. Dat gaf me de gelegenheid Alexandra nog een
keer te ontmoeten, voordat ik vertrok. Alleen moest ik nu oppassen, dat ik niet
gezien zou worden bij het huis van de Dicee’s. Zou het huis in de gaten
gehouden worden? Was daar aanleiding toe? Ik besloot de gok te wagen, om
11 uur ‘s ochtends belde ik aan. Alexandra deed open, ik glipte naar binnen. Ze
droeg een dunne witte blouse, een nauwe bruine broek met korte pijpen met
daaronder zwarte schoenen met hoge hakken. Haar haar droeg ze
opgestoken. Ze ging me voor naar de woonkamer. 
‘Ze hebben ons door’, zei ik. 
‘Ja, sukkeltje, dat dacht ik al. Het was niet moeilijk jouw schuldige oogjes heen
en weer te zien flitsen gisteravond.’ 
‘Heeft Clemens dan ook iets in de gaten?’ 
‘Ja natuurlijk! Maar dat geeft niet, want hij is mijn broer, nietwaar?’ 
‘Is dat zo?’ 
‘Ja, dat is zo.’ 
‘Waarom beweert hij dan dat jullie getrouwd zijn?’ 
‘Omdat het huwelijk een meer gangbare samenlevingsvorm is. We hebben er
belang bij niet te veel op te vallen.’ 
‘Triefel heeft me opgedragen jullie te laten rusten en op vakantie te gaan. Ik gaook, ik vertrek vanavond naar Italië.’ 
‘Jammer, ik vind het fijn om je te zien. Ik ga je missen.’ 
‘We zouden elkaar daar kunnen ontmoeten, misschien?’ 
‘In Italië? Nee, ik ben bang dat dat niet gaat...’ 
‘Waarom niet?’ 
‘Ik kan dit huis niet uit.’ 
‘Sorry?’ 
‘Ik kan dit huis niet uit.’ 
‘Hoezo kan jij dit huis niet uit?’ 
Ze zweeg een tijdje. 
‘Omdat Clemens mij aan dit huis heeft geketend.’ 
Ik wist dat dit bestond. Tovenaars krijgen tijdens hun opleiding een inleiding in
de manipulatieve magie en lokatiebeperking is daar een onderdeel van. Dit
wordt manipulatieve magie genoemd, terwijl je eerder zou verwachten dat dit
zwarte magie zou heten. Maar ook als reguliere magiër moet het mogelijk zijn
een ander mens te manipuleren, als de situatie dat vereist. Lokatiebeperking
berust in essentie op hypnose, maar is dwingender van aard dan normale
hypnose. Eigenlijk wordt het slachtoffer meervoudig gehypnotiseerd. Door
middel van de eerste hypnotisering wordt de persoon aan de lokatie
gebonden en door middel van een tweede hypnotisering wordt hij/zij aan de
eerste hypnotisering gebonden. Deze tweede hypnotisering is versleuteld met
een geheime phrase, of wachtwoord, die het onmogelijk maakt om het
slachtoffer te bevrijden, zonder kennis van het wachtwoord. Het wachtwoord
is weliswaar voorhanden in het geheugen van het slachtoffer, maar het kan
niet herinnerd worden, omdat hiervoor een derde hypnotisering is toegepast. 
‘Waarom heeft Clemens jou aan dit huis geketend?’ 
‘Omdat hij bang was dat ik zou vertrekken en nooit meer terug zou keren.’ 
‘Maar dat is.. Dat is.. Dat is gewoon gemeen!’ 
‘Ja, dat is zo, maar het is ook mijn broer en we delen heel veel met elkaar. Ik
hou ook van hem.’ 
‘Jij houdt van hem, terwijl hij jou gevangen houdt?’ 
‘Wij hebben samen het één en ander meegemaakt. Onze levens zijn voor altijd
met elkaar verbonden. Maar natuurlijk wil ik vrij zijn. Ik vind het verschrikkelijk
hier opgesloten te zitten.’ 
‘Wat doe je de hele dag?’‘Ik mijmer over het verleden en zorg voor de tuin.’ 
‘Heb je geen vrienden, of mensen met wie je kan praten?’ 
‘Jij bent de eerste sinds een lange tijd, Bruno. Ik was erg blij jou te
ontmoeten...’ 
We zwegen. Dit nieuws had ik niet verwacht, hoewel we gisteravond nog wel
hadden geopperd dat er iets niet klopte met Alexandra Dicee. Een tijdje zat ik
stil voor me uit te peinzen, toen ik ineens haar hand mijn nek voelde strelen. Ik
draaide me naar haar toe en keek haar aan. Ze beantwoordde mijn blik met
een glimlach. Ik nam haar hoofd in mijn handen en zoende haar voorhoofd. Ze
legde haar hoofd in haar nek en ik zoende haar mond. Haar handen trokken
mijn lichaam tegen het hare; haar mond opende zich. Even later zei ze: 
‘Wacht even...’ 
Ze haalde de speld uit haar haar en schudde het los. Ze keek me aan met een
lieve glimlach. 
‘Ik laat je niet vertrekken, zonder je nog een keer in me te voelen.’ 
Later op de middag lagen we te praten. 
‘Tovenaar, kan jij versmelten?’ 
‘Ja, dat is basiskennis in de reguliere magie.’ 
‘Zullen we dan af en toe versmelten als je in Italië bent?’ 
‘Ja, dat zou ik fijn vinden..’ 
Versmelten is een techniek, waarbij twee personen elkaars individualiteit
fixeren in tijd en ruimte. Het is eigenlijk de wederzijdse variant van het fixeren,
wat ik bij Clemens Dicee probeerde, toen ik hem de eerste keer volgde naar
zijn huis. Geoefende magiërs merken als ze gefixeerd worden, als ze daar alert
op zijn en kunnen de ander herkennen. Op die manier kunnen ze met de
ander versmelten, zoals normale mensen de telefoon opnemen, als ze gebeld
worden. Het voorstel van Alexandra was een teken van vertrouwen en ook erg
lief, want versmelten betekende dat je niets geheim voor elkaar kon houden,
wat op dat moment door je ziel ging. Tevens was het mogelijk om op
zielsniveau een soort sex met elkaar te hebben. Feitelijk was sex op deze
manier de essentie van sex, omdat het wederzijdse verlangen ontdaan was
van lichamelijkheid en van make-believe, waardoor het samenzijn op een zeer
pure manier beleefd werd. Verliefden die vaardig zijn in het versmelten, zijn
ook in bed zeer intense minnaars. 
Het was al laat in de middag, toen ik Alexandra verliet. Ik haalde mijn rugzakthuis op, at nog iets op weg naar het station en stapte op de trein.11
Nodig je me uit voor een dinertje? 
In Bressanone was het erg warm toen ik uit de trein stapte. Het liep tegen het
middaguur en het gewicht van de rugzak, waar ik nog niet aan gewend was, in
combinatie met de hitte deden me wankelen. Ik kocht rijkelijk proviand, brood,
worst en wat noten en repen. Het voornemen vandaag naar boven te lopen
liet ik varen; ik nam een taxi naar de skilift en de skilift naar de hooggelegen
berghut en dronk daar een groot glas cola. Ik was in één keer op bijna 2500
meter boven zee niveau, ik merkte dat de lucht ijler was dan in het dal. Ik nam
me voor om hier uitvoerig te eten en daarna de wildernis in te trekken en wel
te zien waar ik de nacht zou doorbrengen. Ik at pasta met een roomsaus en
kip, een salade en een stuk taart toe. Toen deed ik mijn rugzak om en vertrok,
in een poging om met uitzondering van wat berghutten minstens een week uit
handen van de beschaving te blijven. De rest van de dag zwierf ik door bossen
en langs kalkhellingen in zuid-oostelijke richting. Ik wilde over een aantal
dagen bij de Rifugio Averau uitkomen om van daaruit een stuk Alta Via 1 te
volgen. Het liep al tegen 9 in de avond toen ik halt hield in een dichtbegroeid
stuk bos en ik mijn bivakzak uitrolde. Ik at wat brood en ging toen op m’n rug
naar de boomtoppen liggen turen, waarboven al wat sterren zichtbaar
werden. 
Ze sloop bij me binnen als een droom, een kus op mijn ziel. Ze fluisterde
‘Bruno, mag ik even bij je zijn?’ en ik zei: ‘Ja...’ 
‘Mag ik zien waar je bent?’ 
Ik opende mijn ogen en richte mijn blik op de eerste sterren die tussen de
boomtoppen schenen. Toen stond ik op en keek naar de bergflank die aan de
overkant van het dal zichtbaar was. 
‘Ik kan de bomen ruiken, wat is het daar vredig en groots.’ 
We zwegen en lieten onze gedachten en gevoelens door elkaar zwemmen tot
we helemaal vol waren van elkaar. Ik stond weer op, pakte mijn spullen weer in
en klom de berghelling op, tot ik een uitzicht op de bergen om me heen had.
Ik richte mijn blik op de oostelijke hemel, waar ik het wonder elk moment
verwachte. Na een minuut of vijf gebeurde het: boven de flank aan de
overkant van het dal werd een weergaloos licht ontstoken. Even later was devolle maan in zijn geheel boven de bergrug verschenen. Tegelijkertijd opende
Alexandra een raam dat ook haar uitzicht op de maan gaf. Zo zagen we
versmolten als we waren hetzelfde object met onze eigen ogen en met de
ogen van de ander. We waren op deze avond in elkaars wereld één. 
‘Ik wil dat je me alles laat zien! Ik wil met jou zwerven en de grootsheid van de
bergen ervaren. Neem me mee en leen me jouw ogen, jouw oren en jouw
neus. Laat me de koelte van de ochtend voelen, de hitte van de dag. Laat me
de stilte horen. Neem me mee. Bruno!’ 
‘Ik neem je mee Alexandra, blijf bij me!’ 
Die nacht ben ik niet meer gaan slapen, maar nam ik Alexandra mee in het
licht van de volle maan langs de paden van Puez Odle. We slopen langs
verstilde boerenschuren op glooiende alpenweiden, we liepen wouden in en
uit, klommen voorzichtig langs afgronden, hoorden het gepiep van
marmotten en het steelse geklepper van steenbokhoefjes op de kalkrotsen. De
meeste tijd zwegen we, maar af en toe vroeg ze me of ik even wilde gaan
zitten en m’n ogen wilde sluiten, zodat we even op adem konden komen. Soms
keken we weer samen naar onze maan die onophoudelijk haar weg langs de
hemel vervolgde. Tegen de ochtend zocht ik een beschutte plek in een bos
onder een puinhelling en ging in m’n bivakzak liggen. Ik at wat brood en dronk
water waarmee ik tevoren mijn fles in een bergbeek gevuld had. Ik sloot mijn
ogen en versmolt in de stilte en de rust achter mijn gesloten ogen opnieuw
met Alexandra, totdat we uiteindelijk in slaap vielen. 
De volgende dag werd ik pas tegen de middag wakker. Ik was door het
nachtelijke verderwandelen al zover in de buurt van Rifugio Averau, dat ik daar
aan het eind van de middag wel zou kunnen arriveren. De hut ligt op een pas,
met een ongehinderd uitzicht op een aantal Dolomietentoppen, waaronder de
Monte Civetta en in de verte de Marmolada. De waard is een goede kok en
kom graag langs als ik in de buurt ben. Ik stak in de loop van de middag de
SR48 tussen Cortina en Canazei over en begon aan de klim naar de hut. Het
laatste stuk was een roverspad dat langs een diepe afgrond voerde. Dit was
een favoriet stuk pad, dat me de rillingen over m’n rug deed lopen. Kort voor
het begon zocht ik weer contact met Alexandra, om het samen met haar te
kunnen beleven. Ze maakte vrijwel meteen verbinding en ik voelde haar
opwinding, toen ik mijn ogen op het enge gedeelte van de weg richtte. 
‘Wat doe je me aan tovenaar?’‘Ik dacht: ik laat je zien wat ik aan het doen ben...’ 
‘Nou, laat maar zien dan!’ 
Ik liep de laatste kilometer naar de hut langs de duizelingwekkende afgrond,
terwijl Alexandra’s en mijn eigen zenuwen me door de keel gierden. 
‘Waarom doe je dit, Bruno? Wat bezielt je om hier langs te lopen en me dit te
laten zien?’ 
‘Voel je dan niet hoe het leven door je lijf stroomt? Voel je niet hoe je
uitgedaagd wordt? Hoe de veiligheid uit je ziel wijkt en je op jezelf bent
aangewezen?’ 
‘Ja, dat voel ik...’ 
Ik onderging in haar aanwezigheid de bevestiging dat ze het echt voelde en
dat ze het onwillig ging waarderen. En dat steeds duidelijker. 
‘Het is fijn met jou, Bruno, ik heb me in jaren niet zo levend gevoeld.. Ik wil bij
je blijven vandaag.’ 
‘Blijf dan, we gaan zo uitrusten en lekker eten.’ 
‘Ooh, je bent een charmeur.. Nodig je me uit voor een dinertje?’ 
‘Ja, met antipasti, primi en secundi en van het allerbeste.’ 
‘Hier in deze omgeving?’ 
‘Ja, vraag me niet hoe het kan. De waard moet een tovenaar zijn...’ 
Het grapje viel slecht. We moesten er beiden aan denken, dat we in feite
tegengestelde posities innamen in een onbestemd geschil. 
‘Hoe is de stand van zaken bij jullie? Gaan jullie toetreden?’ 
Alexandra antwoordde niet. Mij werd gewaar dat ze zich verweerde en toen
was ze verdwenen en was ik weer alleen. Ik voelde me ineens erg verlaten, de
omgeving boeide me niet meer en mijn eetlust was ook verdwenen. Ik liep
verder en even later kwam ik aan bij de berghut. Ik ging op het terras zitten en
bestelde een groot glas bier. Terwijl het bier door m’n keel stroomde keek ik in
een slechte stemming naar het imposante uitzicht. Ik besloot me op deze plek
te laten verwennen met voedsel, drank en een zacht bed. En terwijl mijn
slechte humeur door de alcohol een draaglijk randje kreeg, kwam Alexandra
opeens weer terug. 
‘We kunnen niet toetreden, Bruno, het kan gewoon niet.’ 
Ik voelde de verdeeldheid in Alexandra’s ziel. Mij werd gewaar dat er in haar
leven dingen waren gebeurd, die het toetreden tot het Genootschap
onmogelijk maakten. Op de achtergrond van dit besef daagde nu eenverborgen figuur: de mogelijke vader en opleider van Alexandra en Clemens.
Maar daar bleef het bij, Alexandra liet verder niets aan informatie door. 
‘Clemens leek bij ons bezoek geneigd om toe te geven en overwoog
toetreding...’ 
‘Dat was om tijd te rekken. Hij zal nooit toetreden. Dat kan gewoon niet, het is
niet mogelijk, noch voor hem, noch voor mij.’ 
‘Ik merk dat je er niets over wilt loslaten en ik zal ook niet aandringen, maar je
weet dat jullie uiteindelijk tot handelen gedwongen zullen worden. De situatie
zal zo niet kunnen voortduren.’ 
‘Ja, Bruno, dat weet ik. Maar vanavond hebben we de tijd en ik wil dat dinertje
met jou.. Neem me mee aan tafel!’ 
Ik dronk mijn bier rustig op en toen de waard kwam vragen of ik nog iets wilde
drinken zei ik, dat ik niet alleen nog wat wilde drinken, maar ook wilde eten.
Alexandra en ik beleefden samen de maaltijd, het heikele onderwerp verder
vermijdend. Maar we waren niet in staat het uit onze gedachten te bannen en
na het eten namen we afscheid. 
Toen ik ‘s nachts lag te slapen, merkte ik dat Hugo Triefel probeerde contact te
maken. Ik opende mezelf voor hem en hij kwam meteen ter zake. Ik moest
onmiddellijk terugkomen. Het aantal openingen was binnen de paar dagen
dat ik weg was, schrikbarend toegenomen en de overschrijdingen waren van
dien aard, dat de normale bevolking door begon te krijgen, dat er iets
buitengewoon vreemds en bedreigends aan de gang was. Het eerste wat ik
dacht, was dat Clemens Dicee nu blijkbaar de vlucht naar voren had gekozen.12
U maakt op mij een tamelijk machteloze en
ongeïnspireerde indruk 
Het duurde anderhalve dag, voordat ik weer thuis was. Toen ik uiteindelijk uit
de trein stapte, was de lucht zwanger van het onheil dat over de stad hing. Er
viel nu concreet een vage rotte geur in de lucht waar te nemen en de hele
atmosfeer was gespannen en bedreigend. Terwijl ik naar huis liep, kwam ik
meerdere gaten in het wegdek en plaveisel tegen die allen overschrijdingen
waren. Ik zag mensen haastig over straat gaan, zwijgend, in zichzelf
teruggetrokken en angstig. Toen ik bijna bij m’n huis was, zag ik twee mannen
ruzie maken, en terwijl ik langs hun liep begonnen ze te vechten. De
losgebarsten agressie was van dien aard, dat ik besloot niet tussenbeide te
komen en snel verder te gaan. Vlak voor mijn huis gaapte een diepe scheur in
het wegdek en het was duidelijk, dat hier een zware overschrijding plaatsvond.
Het was alsof er een sluier van schaduw vanuit de opening omhoog trok, die in
de richting van mijn tuin en mijn huis bewoog. Toen ik dichterbij kwam zag ik
dat er al een aantal planten in mijn tuin ernstig te lijden hadden. Bladeren
waren verschrompeld en verkleurd, stengels hingen slap naar beneden; het
was een treurig beeld. Ik merkte dat het me persoonlijk aangreep en dat ik me
aangevallen en geschoffeerd voelde. Ik was boos, nee ik was woedend! Ik deed
binnen m’n rugzak af en vertrok meteen weer. Ik nam m’n fiets en reed snel
naar Hugo Triefel’s huis. Triefel deed vrijwel meteen de deur open toen ik
aanbelde. Met grote stappen ging hij me voor naar de woonkamer. 
‘Dank je dat je er zo snel weer bent. Ik was bang dat je misschien boos zou zijn,
dat we je hebben weggestuurd en dat je nu geen haast zou hebben om terug
te komen.’ 
‘Ik was eigenlijk wel blij, dat ik er even tussenuit kon, maar nu ben ik vooral erg
kwaad om wat er allemaal gebeurt. Mijn eigen tuin is een slagveld!’ 
‘Ja Bruno, dit is zeer ernstig. Dit is in elk opzicht een ramp. De mensen snappen
hier niets van en zijn angstig en weten volstrekt niet wat ze moeten denken of
mogen verwachten.’ 
‘Dicee zit hierachter. Ik weet het zeker!’‘Ja, dat denken wij ook.’ 
‘En het lijkt wel of hij wil dat wij weten dat hij erachter zit. Alsof hij ons duidelijk
wil maken dat hij niks te duchten heeft.’ 
‘Mogelijk heeft hij inderdaad niets te duchten. We weten het gewoon niet, dus
moeten we zeer voorzichtig zijn. Maar als wij niets doen, wie doet er dan wel
wat?’ 
‘Is er al iets duidelijk geworden over wie de Dicee’s heeft opgeleid?’ 
‘Nee, maar we gaan er inmiddels van uit, dat het in het buitenland geweest is.
Volgens hun gegevens in het bevolkingsregister zijn ze inderdaad broer en zus
en allebei geboren in Duitsland. Het bevolkingsregister is echter zeer
incompleet, de namen van hun ouders zijn bijvoorbeeld onbekend. Wel weten
we dat hun vader van Nederlandse afkomst was.’ 
‘Wat wil je dat ik doe?’ 
‘We hebben bedacht, dat jij naar Duitsland gaat om daar in de archieven te
zoeken naar de ouders van de Dicee’s. Het is belangrijk, want als we weten wie
hun heeft opgeleid, kunnen we beter inschatten over welke vaardigheden ze
beschikken, mochten we ze op een agressievere manier moeten confronteren.
Het plan is, dat je samen met Konrad Brandt gaat.’ 
Het vooruitzicht samen met Konrad naar Duitsland te reizen sprak me wel aan. 
‘Wat gaan jullie doen, om het opduiken van openingen een halt toe te roepen?’ 
‘Wat er momenteel plaatsvindt, is een invasie van kwaadaardigheid die op één
of andere manier gebundeld wordt. Die bundeling is verre van natuurlijk en
zolang we de oorzaak ervan niet kunnen aanpakken, zijn al onze pogingen om
er iets tegen te doen, dweilen met de kraan open. We overleggen momenteel
hoe we Dicee tegemoet kunnen treden en hoe we, als hij er inderdaad
achterzit, hem ertoe kunnen bewegen er mee op te houden. Het is een
absurde omstandigheid, dat Dicee ook verantwoordelijk is voor het dichten
van de gaten.’ 
‘In die rol is hij natuurlijk aanspreekbaar. Normaal gesproken is het mijn taak
hem ertoe te bewegen, de gaten te dichten. Zal ik hem niet vragen in actie te
komen, al was het maar om het niet ongeprobeerd te laten?’ 
‘Mmh, tja, waarom niet?’ 
Diezelfde dag zouden Konrad en ik nog naar Berlijn vertrekken, maar voor die
tijd ging ik naar het gemeentehuis en meldde me bij de receptie en beweerde
ijskoud dat ik een afspraak had met Clemens Dicee. De receptioniste beldeDicee en zei, dat de heer Melchior er was. Toen ze had opgehangen zei ze, dat
ze had begrepen, dat ik de weg wist en dat ik door kon lopen. Toen ik uit de lift
stapte, stond Dicee me op te wachten. Hij gaf me een hand en ging me voor
naar zijn kamer. Nog altijd straalde hij de formele welwillendheid uit, die hem
zo kenmerkte. Hij gaf me nog steeds het gevoel, dat ik welkom was en hij het
fijn vond, dat ik hem was komen opzoeken. In zijn kamer gebaarde hij me te
gaan zitten en nam hij plaats achter zijn bureau. 
‘Meneer Melchior, het is een plezier u zo onverwacht te mogen ontvangen. Wilt
u wat drinken, misschien?’ 
‘Nee dank u. Ik blijf niet lang. Ik wilde alleen even vragen, wat u van plan bent
te gaan doen aan al de gaten en scheuren die momenteel overal opduiken?’ 
‘Ja, dat is een serieus probleem, waar we met man en macht aan werken. Ik
ben bang, dat we de mensen om geduld moeten vragen, omdat we helaas niet
in staat zijn deze overlast binnen de normale tijdsduur te verhelpen.’ 
‘Hoe verklaart u de plotselinge veelheid aan schadegevallen?’ 
‘Dat is een wezenlijke vraag, want als we dat zouden weten, zouden we de
gevallen wellicht kunnen beperken..’ 
‘Meneer Dicee, u maakt op mij een tamelijk machteloze en ongeïnspireerde
indruk. Het kan toch niet zijn, dat een man met uw capaciteiten zo hulpeloos
moet toezien hoe de stad in een pijnhoop verandert?’ 
‘Ik begrijp dat u bezorgd bent, meneer Melchior. Daar is ook alle reden toe. Het
lijkt daadwerkelijk wel, alsof er een hogere macht in het spel is, waartegen we
ons momenteel niet weten te weren.’ 
‘Wat bedoelt u precies met “hogere macht”? U lijkt nu wel te suggereren dat er
een intentie achter het verschijnen van al die overschrijdingen zit.’ 
‘Wat als dat zo zou zijn? Wat als dat inderdaad het geval is? Dat zou toch zeer
verontrustend zijn, nietwaar?’ 
‘Ja, inderdaad, dat zou zorgwekkend zijn...’ 
Ik kon nauwelijks geloven hoe onverbloemd Dicee de suggestie liet
doorklinken in zijn zinnen. Ik stond op, Dicee volgde mijn voorbeeld. We gaven
elkaar een hand en namen afscheid. Nog steeds was zijn hele voorkomen
uitgesproken welwillend. Toen ik door de deur van zijn kamer naar buiten liep,
zei hij: 
‘Ik ben me bewust van uw zorgen, meneer Melchior. U moet maar denken: dit
is een episode, die weliswaar heel ernstig is, maar ook weer voorbij gaat.Hopelijk...’ 
Met die woorden leek hij te impliceren, dat hij op één of andere manier de
overschrijdingen ook weer kon laten ophouden. Als hij dat zou willen... 
Ik ging naar huis om mijn koffer in te pakken en belde Konrad. We spraken af
dat hij me om 19:00 uur zou ophalen in zijn knalgele Celica MK1.13
Hij werd niet erg serieus genomen 
Ik stond voor m’n huis te wachten met een thermoskan koffie in m’n hand,
toen Konrad kwam aanrijden. Ik gooide m’n koffer in de kofferbak en ging op
de bijrijderstoel zitten. Konrad stak een sigaret op, reed weg en even later
zaten we op de snelweg. Het voelde lekker om weg te zakken in de stoel,
terwijl Konrad hard doorreed. We spraken weinig. We zouden morgen in
Berlijn in de archieven van het Duitse Genootschap van magiërs gaan zoeken
naar leden die het Genootschap hadden verlaten of van wie bekend was, dat
ze zich buiten de gevestigde orde hadden bewogen. Overnachten deden we in
Malchow, een klein landelijk buitenwijkje in het Berlijnse stadsdeel
Lichtenberg, bij Konrad’s pleegvader. Nadat we de grens gepasseerd waren
begon Konrad ineens te praten. 
‘De Duitse tovenarij is door de eeuwen heen onderhevig geweest aan veel
onrust, veel meer dan de Nederlandse. Door de eeuwen heen is Duitsland
voortdurend verwikkeld geweest in oorlogen tussen deelstaten en met het
buitenland. In de 20e eeuw hebben de wereldoorlogen diepe sporen
nagelaten in de tovenaarsgemeenschap. Overal waar vervolging plaatsvond,
waren ook tovenaars betrokken. Velen zijn uit de Genootschappen gestapt en
verdwenen uit de registers. Overigens waren veel afvalligen volkomen te
goeder trouw, en was het de genootschapsleiding die corrupt was, of tijdens
de tweede wereldoorlog zelfs sympathiseerde met de nationaal-socialisten.
Crisissen in welke vorm dan ook zetten de verhoudingen tussen de burgerij en
de magiërs en magiërs onderling altijd op scherp en het was in elk individueel
geval opnieuw de vraag wie het slachtoffer zou worden.’ 
‘Denk je dat we veel werk zullen hebben de vader van de Dicee’s in de
archieven te vinden?’ 
‘De kans is groot, ja, maar misschien hebben we geluk. In de omgeving van
Berlijn hebben altijd wel Nederlanders gewoond. Ze hebben bijvoorbeeld
dijken aangelegd bij de Havel. Tijdens de oorlog zijn veel Nederlandse jonge
mannen in Duitsland te werk gesteld. Na de oorlog waren er een aantal
communistische Nederlanders die zich uit overtuiging in de jonge DDR hebben
gevestigd. Later groeide West-Berlijn uit tot een vrijplaats voor allerleisnoeshanen. Berlijn is geen slecht uitgangspunt als we de vader van Clemens
en Alexandra willen vinden.’ 
‘Als we ervan uit gaan dat hun voornamen hun echte voornamen zijn, zoeken
we dus naar een Nederlandse vader met twee kinderen: Clemens en
Alexandra.’ 
‘Ja, dat lijkt me een goed uitgangspunt. Mijn vader kan ons misschien ook
helpen. Hij kent veel oude tovenaars in en om Berlijn. Hij was verbaasd, toen ik
hem belde om te zeggen dat we eraan kwamen, maar klonk ook wel verheugd.
We hebben elkaar al lang niet meer gezien.’ 
‘Vertel eens iets over hem.’ 
‘Hij is nog een tovenaar van de oude stempel. Een hoge puntmuts en een
mantel met maan en sterren erop zouden hem niet misstaan, haha! Hij heeft
natuurlijk het één en ander meegemaakt, als kind de oorlog en later het
communisme. Hij vertelde dat hij als kind van veraf de bombardementen van
Berlijn kon zien; de hemel boven de stad lichtte ‘s nachts op door de vuurzeeën
die er woedden. Hij vond dat zeer indrukwekkend. Voor een opgroeiende
tovenaar was de DDR een land als alle andere landen; magie stond zo ver af
van het materialistische socialistische wereldbeeld, dat het misschien nog
minder bestaansrecht had dan in Nederland. Erover praten was bij wijze van
spreken al te belachelijk voor woorden.’ 
‘Ik weet nog, dat ik het als kind wilde vertellen aan vriendjes. Ik was verdrietig
dat dat niet mocht. Aan de ene kant was magie het belangrijkste in mijn leven,
aan de andere kant mocht ik er met niemand over praten. Vooral in de
puberteit heb ik het daar wel zwaar mee gehad.’ 
‘Tja, dat is voor bijna elke tovenaar een probleem. Magiërs in de DDR waren
vaak maatschappijkritisch, omdat de “real sozialistische” opvatting van de
werkelijkheid wel erg ver afstond van de magische realiteit. Daardoor kwamen
ze niet zelden in botsing met de autoriteiten en moesten ze het ontgelden of
vluchten.’ 
‘Jouw pleegvader is gewoon gebleven, toch? Hoe heeft hij zich staande
gehouden?’ 
‘Mijn vader leefde zeer teruggetrokken en hing de pias uit. Hij werd niet erg
serieus genomen door de instanties. Maar als magiër was hij een autoriteit;
het volkomen tegengestelde van zijn openlijke identiteit. Hoe je het ook
probeert op te lossen, je komt altijd in een spagaat terecht...’Tegen twee uur ‘s nachts kwamen we aan in Malchow. We parkeerden de auto
op het erf van een onopvallend vrijstaand huis en belden aan. Een kleine oude
heer met een behoorlijke buik, grijs haar en een baard deed open. Hij
omhelsde Konrad, gaf mij toen een hand en stelde zich voor als Heinrich. Hij
vroeg of we wat wilden eten of drinken, maar ik wilde alleen maar naar bed.
Heinrich ging me voor naar een logeerkamer en wenste me goede nacht. Hij
en Konrad gingen nog wat praten; ik zou het de volgende dag wel horen als er
iets belangrijks besproken was.14
Haha, boefjes zijn het! 
De volgende morgen werd ik buitengewoon fris en uitgerust wakker. Ik trok
m’n kleren aan en verliet de logeerkamer. Ik hoorde de stemmen van Konrad
en Heinrich en liep in de richting van het geluid. Ze zaten aan een lange
eikenhouten tafel in de keuken en waren aan het ontbijten. Ook zij schenen
goed uitgerust en in een prima humeur te zijn. 
‘Goedemorgen Bruno, hoe heb je geslapen?’ vroeg Konrad. 
‘Heel erg goed, en jullie?’ 
‘Ook goed, maar dat mag ook wel. Heinrich heeft jaren besteed aan het
optimaliseren van de slaapeigenschappen van dit huis. Dat vakgebied heeft
onder andere veel raakvlakken met de studie van het onderaardse, wat jou
wellicht ook interesseert.’ 
Slaapoptimalisatie is de hogeschool van de tovenarij. Van alle menselijke
aandoeningen behoren slaapproblemen tot de moeilijkst behandelbare.
Daarnaast is een goede nachtrust één van de beste voorspellers voor een lang
en gezond leven. Wie daadwerkelijk slaapproblemen zou kunnen oplossen,
beschikt over een machtig middel de mensheid een stap in de goede richting
te helpen. Wat het een moeilijk vakgebied maakt, is de veelheid aan factoren
die van invloed zijn, de onderlinge balans tussen die factoren en de individuele
verschillen tussen mensen in de gevoeligheid voor die afzonderlijke factoren.
Wie een huis wil slaapoptimaliseren, zoekt noodgedwongen altijd naar een
compromis, omdat wat goed werkt voor het ene individu, nadelig is voor het
andere individu. Dat hier drie verschillende zeer goed uitgeslapen personen
aan de ontbijttafel zaten, mocht een bijzondere magische prestatie heten.
Heinrich’s ogen verraadden dan ook enige trots. 
‘Waarin onderscheidt jouw aanpak zich van de gangbare methoden?’, vroeg ik. 
‘Waarschijnlijk alleen in het feit dat ik er veel tijd in heb kunnen steken. Ik heb
eindeloos kunnen experimenteren en verfijnen. Het is gebleken, dat wanneer
twee factoren elkaar tegenwerken, er vaak een derde factor bestaat die in
plaats van de twee anderen kan werken en zo het conflict opheft. Het kost
alleen veel tijd om zo’n overkoepelende factor te vinden. Bepaalde grassoortenin de tuin hier, zoals zilverhaver, bevorderen bijvoorbeeld een bepaalde
gelijkmoedigheid bij de meeste mensen, maar die gelijkmoedigheid kan juist
remmend werken op de verlossende werking van andere grassoorten, zoals
duinriet, waarmee je allerlei stuwingen in de organen tegenwerkt. Na
eindeloos experimenteren, kwam ik erachter dat gladde witbol beide elkaar
schijnbaar conflicterende werkingen in zich verenigt, maar daar moet je eerst
maar eens achterkomen.’ 
Het ontbijt was rijkelijk, “herzhaft und deftig”. In wekglazen zat bloedworst en
leverworst. Er lag een stuk spek op tafel, graubrot, lenteui, Tilsiter kaas en
aardbeien. We dronken koffie, met het drab in de kopjes. Buiten scheen de
zon; de buitengewone rust stond in schril contrast met de reden van ons
bezoek. 
‘Heinrich en ik hebben vannacht nog overlegd over hoe we de vader van de
Dicee’s op het spoor kunnen komen. Er woont een stuk buiten de stad een
tovenaar die zelf lange jaren buiten de Genootschappen om heeft gewerkt en
in die tijd veel vrije tovenaars kende. Ik stel voor dat we hem gaan bezoeken.
Het fijne daaraan is, dat we in de streek waar hij woont momenteel goed
versgestoken asperges kunnen kopen. Goed plan?’ 
Konrad was een trouw asperge liefhebber, hoewel hij in Nederland vaak
klaagde over de kwaliteit. Om die reden reed hij elke lente op en neer naar
Limburg, om ze daar vers van het land te kopen. Al zou ik het geen goed plan
vinden, ik wist dat we heel binnenkort asperges zouden eten. Gelukkig maar
dat ik het een prima plan vond. 
Heinrich wilde ook meekomen. Hij meende dat het beter zou zijn, als hij
Konrad en mij voorstelde aan de oude man. Zijn naam was meneer von Krien,
zijn voornaam was onbekend. Dat is op zich niet zo vreemd, omdat de
generatie van meneer von Krien de voornaam pas prijsgaf als je ‘jij’ tegen
elkaar zei en dat gebeurde alleen onder vrienden. Heinrich had meneer von
Krien wel eens ontmoet, maar vrienden waren het nooit geweest. Hij hoopte,
dat meneer von Krien zich überhaupt nog aan hem kon herinneren. 
We stapten in de Toyota van Konrad en reden naar het noorden, de stad uit.
Toen we instapten, had Heinrich gezegd: 
‘Bruno, laat Konrad maar lekker rijden, wij gaan achterin zitten.’ 
Op de achterbank zette hij een grote schoudertas tussen ons in. Hij grijnsde en
haalde er een half liter blik bier uit, helemaal bedekt met condens. Het was 11uur ‘s ochtends. 
‘Hier noemen we dit “frühschoppen”. Wil jij er ook één?’ 
Konrad draaide zich lachend om. 
‘Heinrich, Bruno is een bedeesde Nederlander, je brengt hem totaal in
verwarring.’ 
‘Ja, Konrad, klopt. Maar gelukkig pas ik mezelf heel makkelijk aan.’ 
Ik nam het bier aan van Heinrich, leunde achterover en nam een slok. Dit werd
dus frühschoppen genoemd. Eigenlijk was het gewoon ‘s ochtends bier
drinken, maar door het een naam te geven, kreeg het de schijn van
betamelijkheid. 
We reden het eerste stuk over de Berliner Ring, maar bij Oranienburg verlieten
we de snelweg en namen we de provinciale weg B96 en die bleven we geruime
tijd volgen. Heinrich begon ineens te vertellen: 
‘De streek waar we nu doorheen rijden, heet Mecklenburg-Vorpommern. Je
hebt hier voornamelijk bossen, agrarisch gebied en meren. Afgezien van een
paar glooiende heuvels is er geen reliëf. Er zijn hier veel meren met schoon
water; de mensen eten zoetwatervis hier. De dorpen hebben vaak nog een
eigen brouwerijtje en door de goede kwaliteit van het water, is de smaak van
het bier erg goed.’ 
Hij zweeg even. 
‘Weet je, Bruno, de toenmalige DDR wordt nogal eens afgeschilderd als een
mistroostig, schraal land, maar de mensen die er wonen, weten dat het een
heel mooi land was en nog steeds is.’ 
‘Je bent een trouwe vaderlander, Heinrich,’ zei Konrad. 
‘Daar drink ik op,’ zei Heinrich. 
Bij Neustrelitz verlieten we de B96 en we stopten uiteindelijk in het plaatsje
Hartwigsdorf. Heinrich zei, dat meneer von Krien hier woonde. Hij wist
weliswaar niet waar precies, maar hij vertrouwde erop, dat de mensen op
straat ons wel zouden kunnen vertellen waar we hem konden vinden. 
‘Ik heb een beter idee’, zei Konrad, ‘we gaan wat eten en dan vragen we het
daar wel.’ 
We gingen naar binnen bij een restaurant aan een meertje buiten het dorp.
Zowel Heinrich als Konrad drongen erop aan, dat ik de snoekbaars nam.
Konrad nam asperges met een schnitzel en Heinrich een “Bauernfrühstück”,
een groot bord met gebakken aardappelen, spek, ei en ui.. We namen allemaaleen groot glas bier. 
Toen de ober uiteindelijk kwam afruimen, vroeg Konrad of hij wist waar
meneer von Krien woonde. Dat bleek inderdaad zo te zijn en we kregen het
adres. De ober waarschuwde wel, dat meneer von Krien erg oud was en niet
meer helemaal bij de tijd. 
‘Een gesprek met meneer von Krien zou wel eens lastig kunnen worden’,
voegde hij eraan toe. 
Het adres leidde ons naar een oud huis aan de rand van het dorp. Zowel de
tuin als het huis waren ernstig in verval geraakt. We liepen het tuinpad op naar
de voordeur en belden aan. De deurbel was nog een staaf die door de
deurpost stak en aan de binnenkant van het huis een metalen bel in beweging
bracht. Niemand deed open. Na een tijdje ging bij het buurhuis de deur open
en een stevige vrouw met een schort kwam naar buiten. Ze vroeg of wij voor
meneer von Krien kwamen. Toen we dat beaamden, ging ze terug in het huis
en kwam even later met een sleutelbos naar ons toe gelopen. 
‘Meneer von Krien hoort niet meer goed. Ik zal opendoen, ik let een beetje op
hem. Hij zal wel slapen nu.’ 
De deur ging open en een bedompte mannenlucht kwam ons tegemoet. De
geur was weliswaar sterk, maar niet smerig. Het rook op een intense, maar
ook vriendelijke manier naar mens. De buurvrouw ging ons voor en even later
stonden we in de woonkamer, waar een stokoude man in een versleten leren
fauteuil lag te slapen. 
‘Meneer von Krien! Bezoek voor u!’, riep de buurvrouw hard. 
De man deed even z’n ogen open en keek om zich heen. Toen keek hij zijn
buurvrouw aan en vroeg haar wie wij waren. 
‘Deze heren willen u bezoeken, ik weet ook niet wat ze verder willen!’ 
‘Laat ze dan maar plaatsnemen...’, zei meneer von Krien. 
‘Goedemiddag meneer von Krien’, begon Konrad, ‘we wilden u iets vragen!’ 
Voordat hij zijn zin beëindigd had, leek meneer von Krien weer in slaap te zijn
gevallen. De buurvouw schudde haar hoofd. 
‘Zo gaat het, als je met hem wilt praten. Hij valt voortdurend weer in slaap. Ik
laat u alleen, ik geloof niet dat u iets kwaads in de zin heeft en ik heb nog meer
te doen. Wilt u als u weggaat even bij me aanbellen, dan sluit ik weer af.’ 
De buurvouw vertrok. 
Heinrich was gaan zitten op een stoffige canapé, zijn schoudertas naast hem.Hij nam er een blik bier uit en keek me aan. 
‘Wil je?’, vroeg hij. 
Ik ging naast hem zitten en pakte het bier aan. Het voelde nog steeds koel
aan. Dit was m’n derde halve liter al vandaag en het was nog maar kwart voor
twee ‘s middags. Heinrich nam zelf ook een bier en opende het. 
‘We zitten hier nog wel even en ik denk niet dat Konrad het erg lang gaat
volhouden, dus zullen we de klus samen moeten klaren.’ Dat laatste fluisterde
Heinrich me met een grijns in m’n oor. 
Konrad stond nog steeds bij meneer von Krien en schudde hem om hem
wakker te krijgen. Deze keek even op en knikte beleefd en leek weer weg te
zakken. 
‘Hohoho, meneer von Krien, niet inslapen! We hebben iets belangrijks te
vragen! We zijn op zoek naar een Nederlandse tovenaar die ongeveer net zo
oud zou moeten zijn als u, en mogelijkerwijze leeft hij niet meer.’ 
Meneer von Krien sliep al weer. Konrad keek ons machteloos aan. Wij keken
terug, bier in onze handen en vanuit m’n ooghoeken zag ik Heinrich
glimlachen. 
‘Ik trek dit niet’, zei Konrad, ‘Ik heb hier absoluut het geduld niet voor. Ik ga
naar buiten, wandelen of zo.’ 
‘Ga maar asperges kopen’, zei Heinrich, ‘wij lossen dit wel op hier. Maar koop
wel mooie dikke sappige asperges. Vraag of je er eentje door mag breken.’ 
‘Doe ik!’ 
Konrad verdween. Heinrich en ik zaten op de canapé. Heinrich zei: 
‘Voor iemand die zich zo lang in slaap heeft verdiept als ik, moet het toch
mogelijk zijn deze man lang genoeg wakker te houden, om wat vragen te
beantwoorden...’ 
Hij zette z’n bier op de grond en keek me aan. 
‘Luister, Bruno, ik ga zo zingen, eerst hard en dan zachter. Meneer von Krien zal
als het goed is wakker worden. Jij moet de zachtere passages gebruiken om
het gesprek met hem aan te gaan. Zodra hij dreigt weg te zakken, zal ik weer
harder zingen. Ga naast hem zitten, zodat hij je goed kan zien en horen.’ 
Zijn lied begon met traag klappen in z’n handen. Het was een zwaar ritmisch
klappen en Heinrich ging hier geruime tijd mee door. Het leek geen uitwerking
op meneer von Krien te hebben. Maar toen zette Heinrich in met zijn stem, of
beter gezegd met zijn stemmen. Hij zong een bulderend keelstem lied, waarineen snerpende fluittoon meeklonk. Zijn zang vulde de gehele kamer; er viel
met geen mogelijkheid aan te ontkomen. Het leek of het lied de blik op een
berglandschap opende, waar een storm woedde. Meneer von Krien keek op en
zijn ogen stonden nu wakker. Hij leek echter niet verbaasd, alsof hij begreep
wat er van hem gevraagd werd. Heinrich zong zachter. 
‘Is mijn hulp gevraagd?’, begon meneer von Krien. ‘Ik ken deze meneer toch?’ 
‘Ja, dat is Heinrich Brandt, een tovenaar uit Berlijn. U hebt elkaar een paar keer
ontmoet, maar dat moet wel al lang geleden zijn.’ 
‘Jaja, meneer Brandt, de slaapspecialist uit Berlijn. Ja zeker, die ken ik wel.
Goedemiddag meneer Brandt.’ 
‘Meneer von Krien, we zijn op zoek naar een Nederlandse tovenaar. Hij is van
uw generatie en leeft waarschijnlijk niet meer. Hij heeft mogelijk in de buurt
van Berlijn gewoond. Hij had twee kinderen Clemens en Alexandra.’ 
‘Nederlandse tovenaar? Laat me even nadenken...’ 
Aanvankelijk leek meneer von Krien echt na te denken, maar al snel zakten zijn
oogleden weer over zijn ogen. Heinrich begon weer harder te zingen. Het was
duidelijk, dat het zingen hem veel inspanning kostte; zijn hoofd was rood en er
parelden zweetdruppels op zijn voorhoofd. Meneer von Krien werd weer
wakker. 
‘Nederlandse tovenaar, ja zeker, ik kende vroeger een Nederlandse tovenaar op
een LPG bij Liebenwalde in de buurt. Een zeer begaafd man. We hebben elkaar
een paar keer ontmoet in de jaren 60. Twee kinderen zei je toch?’ 
‘Ja, twee kinderen: Clemens en Alexandra.’ 
‘Oh, helaas, zijn kinderen heetten anders, geloof ik..’ 
Zijn ogen gingen weer dicht. Heinrich’s zang zwol weer aan. Het duurde lang
voordat meneer von Krien zijn ogen weer opendeed. 
‘Meneer von Krien, u zei, dat de kinderen anders heetten. Hoe heetten ze dan?’ 
‘Welke kinderen?’ 
‘De kinderen van die Nederlandse tovenaar bij Liebenwalde.’ 
‘Oh ja. Zijn naam was Lenderink. Een buitengewoon machtige tovenaar. Hij
kwam in conflict met de autoriteiten, meen ik. Hij was ineens verdwenen.’ 
‘Zijn kinderen, meneer von Krien, hoe heetten zijn kinderen?’ 
‘Zijn kinderen? Dat weet ik niet, geloof ik..’ 
Zijn ogen gingen weer dicht. Tot mijn verbazing ging Heinrich niet harder
zingen. Meneer von Krien zakte diep weg. Heinrich zong nu helemaal nietmeer. 
‘Heb je gemerkt, dat hij telkens iets meer weet te herinneren, als hij even heeft
geslapen? Ik laat hem nu even heel diep wegzakken en dan vragen we hem
nog een keer naar de namen van de kinderen’ 
Heinrich dronk een grote slok bier. Ik nam ook een slok. Het was doodstil in de
kamer, ik kon meneer von Krien horen ademen. Heinrich nam nog een slok en
zette zijn bier op de grond. Hij begon weer te klappen en te zingen en meneer
von Krien werd weer wakker. 
‘Meneer von Krien, de kinderen van de Nederlandse tovenaar, Lenderink, bij
Liebenwalde, hoe heetten die?’ 
‘Clementine en Alexander, hoezo? Twee schatten van kinderen. Niemand weet
wat er van hun geworden is. Ze waren ineens weg, nadat hun moeder er niet
meer was.’ 
‘Dankuwel meneer von Krien.’ 
Maar dat hoorde hij al niet meer. Heinrich en ik zwegen. Ik schreef de dingen
op, die we gehoord hadden. 
‘Dankjewel Heinrich, voor je hulp. Dit is meer dan ik had durven hopen.’ 
‘Het genoegen is geheel aan mijn kant, Bruno. Het doet me werkelijk plezier
om met jou en Konrad op pad te zijn. Kom laten we buiten op Konrad
wachten.’ 
We gingen naar buiten en belden aan bij de buurvrouw. Ze deed de deur open.
‘Zijn jullie klaar? Wat was dat voor een herrie? Het leek wel of jullie olifanten
aan het slachten waren! Hebben jullie met meneer von Krien kunnen praten?’ 
‘We hebben de dingen gehoord die we wilden weten’, zie Heinrich. ‘Dank u
voor uw hulp!’ 
We liepen de straat in en gingen op een bankje zitten dat een stukje verderop
stond. Even later hoorden we een auto; het was Konrad. Hij zag ons en kwam
naar ons toe gereden. 
‘Zijn jullie iets te weten gekomen?’ 
‘Lenderink op een LPG in Liebenwalde met kinderen Alexander en Clementine.
Ergens in de jaren 60 of 70 van de radar verdwenen. Moeder waarschijnlijk
overleden’, zei Heinrich. 
Wacht even. Alexander en Clementine zei je? Haha, boefjes zijn het!‘ riep
Konrad. 
‘Wat is een LPG eigenlijk?’, vroeg ik.‘Landwirtschaftliche Produktionsgenossenschaft, de Oost-Duitse variant op de
sovjet kolchoze. Nou, heel goed dat jullie dat allemaal te weten zijn gekomen!
Ik heb de asperges. Zullen we naar Malchow teruggaan?’15
Jullie worsten worden koud 
‘s Avonds in Malchow zaten we in de tuin. Heinrich had de barbecue
aangedaan en grilde worsten. Op de tuintafel stond brood, mosterd, een
schaal met koolsalade en natuurlijk bier. De tuin om het huis was een palette
van grassoorten en het was duidelijk dat het niet gemaaid werd. Sommige
soorten rezen meer dan een meter op boven de grond. Langs de omheining
van het grondstuk groeiden wat andere struiken, zoals rozen en hortensia’s.
De rozen stonden al in volle bloei. Verspreid over de tuin stonden een paar
appelbomen, die al uitgebloeid waren en vol met kleine appeltjes zaten. Op
het zuiden was een terras aangelegd, waarboven druivenranken groeiden en
voor schaduw zorgden. Afgezien van het ongemaaide gras was het een zeer
normale en goed onderhouden tuin. 
‘Laten we bespreken hoe we het morgen gaan aanpakken’, begon Konrad.
‘Wat willen we eigenlijk allemaal weten?’ 
‘Wat de voornaam van Lenderink is. Wat zijn Nederlandse voorgeschiedenis is.
Waar hij naartoe gegaan is nadat hij is weggegaan uit Liebenwalde. Wat er
met de moeder van Alexander en Clementine gebeurd is. Wat Lenderink zijn
specifieke magische talenten waren. Waarom hij zich niet heeft aangesloten bij
een Genootschap’, antwoordde ik. 
‘Na de oorlog stapten veel tovenaars uit de Genootschappen, omdat de
zittende bestuursleden niet zelden lid van de NSDAP waren geweest. De hele
samenleving was ontluisterd, tovenaars inclusief’, zei Heinrich. ‘Vrije tovenaars
waren vaak wel verbonden in groepen en groepjes. Een LPG was een
uitstekende manier om in een verband te leven en te werken. Als Lenderink
hier meteen na de oorlog al woonde, zal hij waarschijnlijk tijdens de oorlog te
werk zijn gesteld vanuit Nederland. Eén van de dingen die mij interesseren, is
waarom hij niet is teruggegaan.’ 
‘Liebenwalde valt wat betreft Genootschap onder Oranienburg. Ook als na de
oorlog veel magiërs vrij waren, zullen ze in Oranienburg toch wel het één en
ander moeten weten over Lenderink’, zei Konrad. 
‘We kunnen morgen naar Oranienburg rijden en bij het Genootschap inzage in
de registers vragen’, zei Heinrich.‘Verder moeten we proberen iemand te spreken te krijgen die hem, of zijn
kinderen heeft gekend. Iemand die niet voortdurend in slaap valt, liefst’,
voegde ik nog toe. 
We aten de worsten en dronken het bier, terwijl het licht van de avondzon door
de bladeren van de appelbomen werd gefilterd. De geur van het verbrande vet
in de barbecue, van het bloeiende gras en de aarde die nu langzaam afkoelde,
na een warme dag. Het koele bier, waarvan ik de hele dag al had gedronken, al
die indrukken maakten me loom en tevreden. We waren vandaag echt een
stap verder gekomen en tegelijkertijd hadden we met z’n drieën een heerlijke
dag gehad. Alles leek perfect, toen ze zich meldde bij mij. 
‘Hallo Clementine’, zei ik. Ik stond op en liep weg van de tafel. 
‘Bruno, je bent me op het spoor... ’ 
‘Dat zal je toch niet verbazen, hoop ik?’ 
‘Nee, maar het is wel schrikken om ineens mijn echte naam te horen. En ook
wel bijzonder. Je hebt grote vorderingen gemaakt..’ 
‘Ik zou nog meer vorderingen maken als je me gewoon alles zou vertellen. Dat
zou een hoop tijd en moeite schelen.’ 
‘Ik geef toe dat dat voor mij ook verleidelijk is, maar nee, dit zul je zelf moeten
fiksen, Bruno. Waar ben je nu? In Duitsland, neem ik aan?’ 
Ik deed m’n ogen open. Het had ook geen zin om Konrad en Heinrich
verborgen te houden. Ik keek om heen. 
‘Hier ben ik...’ 
‘Idyllisch... Ik zie dat je op de goede plek bent. Je weet vast ook, dat je nog
verder moet.’ 
Ze zweeg een tijdje. Ik zag Konrad en Heinrich verbijsterd kijken. Ze hadden
mij “Clementine” horen zeggen. Toen ging ze verder: 
‘Bruno, dit is de weg die je moet gaan. Het is alleen maar goed, dat je dit doet
en ik moedig je aan vol te houden. Je stelt me niet teleur, integendeel... Ga
door en ik zie je weer, als je terug bent, lieve..’ 
Toen was ze weg. 
‘What the bleeding fuck, Bruno???’ 
Konrad stond vlak voor me en keek me woedend aan. 
‘Sorry, maar dit is zo..’ 
‘Wat is zo?’ 
‘Doe maar niet alsof het helemaal uit de lucht komt vallen.. Clementine en ikhebben elkaar een paar keer ontmoet en we zijn... we zijn vrienden, zeg
maar...’ 
‘“We zijn vrienden, ZEG MAAR”???’ 
‘Je was er zelf bij, toen we elkaar voor het eerst ontmoetten, je hebt mij het
huis in zien gaan, je hebt me terug zien komen, totaal overstuur. Wat is er
eigenlijk zo vreemd aan, dat we elkaar eh... dat we elkaar aardig vinden,
verdomme??’ 
‘Dat is niet vreemd, maar dan ben jij niet degene die dit onderzoek moet doen.
Jij zou je helemaal afzijdig moeten houden en desnoods alleen nog maar bij
haar moeten zijn. Maar niet hier. Heinrich en ik zijn capabel genoeg dit te
klaren.’ 
‘Ik moet dit wel doen. Clementine moedigt me zelfs aan. Het klinkt vreemd,
maar volgens mij is Clementine niet degene die al die overschrijdingen
veroorzaakt. Volgens mij is zij juist degene die Alexander zou kunnen stoppen,
maar niet nu, of niet alleen.. Ik weet het niet..’ 
‘Waarom heb je me dit niet eerder verteld, Bruno? Dit is nogal belangrijk,
toch?’ 
‘Triefel en van Ovezande wisten er van, min of meer.. En jullie nu ook. Sorry, ik
snap dat je kwaad bent.’ 
Konrad draaide zich om en liep terug naar de tafel. Heinrich was blijven zitten
en leek niet erg ontdaan. Er dartelde een glimlachje op zijn gezicht. 
‘Jullie worsten worden koud!’ 
Konrad ging zitten. Hij strekte zijn benen voor zich uit, sloeg zijn armen over
elkaar en keek kwaad voor zich uit. Ik bleef staan. 
‘Bruno heeft gelijk. Wij weten het nu toch ook? Bruno is net zo nieuwsgierig
naar wat er gebeurd is, als wij. En niets wijst erop dat Clementine probeert ons
onderzoek te dwarsbomen. Is Clementine een aantrekkelijke vrouw, Konrad?’ 
‘Ja, ze is belachelijk mooi. Ze is prachtig..’ 
Iets in zijn ogen verried, dat Heinrich een niet onbelangrijk aspect aan de zaak
had aangekaart. 
‘In dat geval: wees blij voor Bruno...’ 
Konrad keek me een tijdje kwaad aan. Toen zei hij: 
‘Dat is precies, waar ik me zo’n zorgen om maak! Je snapt toch wel dat die
vrouw hem volledig in haar macht heeft? Ik wil wedden, dat ze met elkaar naar
bed zijn geweest en dat Clementine een wereldkampioen is. Heb ik gelijk,Bruno?’ 
Ik wist niet wat ik moest zeggen. Konrad had gelijk en ik had dit zelf ook allang
bedacht. 
‘Je hebt gelijk... Ze heeft me verleid en betoverd. Ik had er niks tegenin te
brengen.’ 
‘Precies! Als ik het verdomme niet dacht!’ 
Heinrich zat onrustig te wiebelen en zei toen: 
Jongens, jullie gedragen je als kinderen! Waarom zou een vrouw, als blijkt, dat
ze plezier aan sex beleeft, er altijd één of ander doel mee nastreven? Waarom
zou ze niet gewoon de sex zelf willen? Zijn vrouwen zo verschillend van
mannen? Bruno, heeft Clementine ooit iets van je verlangd in ruil voor sex?’ 
‘Nee, dat heeft ze niet. Maar dat wil niet zeggen, dat ze niet op een subtielere
manier haar doelen nastreeft.’ 
‘Laat me dan iets anders vragen: hoe treurig zou het zijn, als jij haar verdenkt
van allerlei kwaadwillende bedoelingen, terwijl het enige wat zij wil jouw
vriendschap is?’ 
Ik dacht aan Clementine, aan haar temperament, aan het gemak waarmee ze
oogverblindend mooi was, aan haar soevereiniteit, aan haar kwetsbaarheid.
Maar welk aspect van haar persoon ik de revue liet passeren, ik vond geen
enkele aanwijzing, dat ze iets slechts met me voorhad. 
We zwegen alledrie. Ik stond nog steeds en wist niet hoe ik weer moest gaan
zitten. Het voelde, alsof ik mijn plek aan de tafel verspeeld had. Het was een
akelig moment. Ik zag Konrad nauwlettend naar me kijken. Toen zei hij: 
‘Ga maar weer zitten Bruno. Maar ik zweer je: als ik merk dat je me belazert, is
dit reisje afgelopen. Dan ga je alleen terug naar huis.’16
Ik zal even bellen of u gelegen komt 
De volgende dag was het bewolkt. Ondanks de verwikkelingen, de vorige
avond, had ik weer goed geslapen. We zaten in de keuken te ontbijten en
Konrad leek nog niet helemaal over zijn woede heen. 
‘Als Clementine en jij zo bevriend zijn, kan ze ons toch de moeite besparen en
zelf vertellen wat er allemaal gebeurd is?’ 
‘Dat heb ik ook tegen haar gezegd, maar ze zei toen, dat ik dat allemaal zelf
moest uitvinden. Ze moedigde me regelrecht aan met het onderzoek door te
gaan. Ze zei ook, dat we nog ergens anders naartoe zouden moeten.’ 
‘Kijk!’, zei Heinrich, ‘Dat is toch wezenlijke informatie? Ze bevestigt, dat er nog
een andere plek is, waar ze gewoond hebben en onderstreept tegelijkertijd het
belang daar naartoe te gaan.’ 
‘Mmh’, zei Konrad, ‘ja inderdaad, dit is belangrijk...’ 
Na het ontbijt stapten we weer in de Toyota en reden we naar Oranienburg.
Het Genootschap daar was gevestigd op de eerste etage van een groot
woonhuis. Een wat stoffige vrouw van in de 50 deed open. Heinrich kende
haar; ze omhelsden elkaar. Hij vertelde waarvoor we kwamen en ze ging ons
voor naar het archief. 
‘Omdat we na de oorlog zoveel vrije magiërs hadden, hebben we ook een
archief van niet geregistreerde tovenaars aangelegd. Hoe heette de persoon,
waar jullie naar op zoek zijn?’ 
‘Lenderink.’ 
Ze liep op een aktekast af en bladerde door de akten. Ze vond een akte en trok
hem uit de kast. Ze legde hem op tafel en nodigde ons uit te gaan zitten. 
‘Ik laat jullie alleen. Als jullie klaar zijn, laat het even weten, dan ruim ik de akte
weer op.’ 
Ze verliet de ruimte. We openden de akte. Er zat maar één vel papier en een
foto in. Dit is wat er op het papier stond: 
Persoonsgegevens 
Naam: Lenderink 
Voornaam: MaximilliaanGeslacht: manlijk 
Geboortedatum: 23 januari 1922 
Geboorteplaats: onbekend 
Sterfdatum: onbekend 
Nationaliteit: Nederlands 
Adres 
Straat: Nasserheider Chaussee 
Huisnummer: 30 
PLZ: 16559 
Plaats: Liebenwalde 
Echtgenote 
Voornaam: Ulrike 
Meisjesnaam: Stahl 
Geslacht: vrouwelijk 
Geboortedatum: 18 juli 1939 
Geboorteplaats: Angermünde 
Sterfdatum: 15 mei 1973 
Huwelijksdatum: 13 november 1966 
Nationaliteit: Duits 
Kinderen 
Naam: Alexander 
Geslacht: Manlijk 
Geboortedatum: 18 mei 1968 
Naam: Clementine 
Geslacht: vrouwlijk 
Geboortedatum: 24 maart 1970 
Maximilliaan (Max) Lenderink, tovenaar van Nederlandse komaf. 
Tijdens de tweede wereloorlog door het nationaal-socialistische bewind vanuit
Nederland te werk gesteld bij Heintze & Blanckertz in Oranienburg. 
Na de oorlog gevestigd in Liebenwalde, initieel lid van de LPG Neuholland. 
Specialisatie in de interactie en afhankelijkheden tussen vormkrachten en
aardkrachten. Zeer brede kennis van groeiprocessen. Kennis toegepast in de
landbouw, maar vermoedelijk veel breder en veel diepgaander aangewend. 
Weigerde pertinent zich aan te sluiten bij het magisch Genootschap. Gaf aan hierinte zijn teleurgesteld op grond van ervaringen in zowel Nederland als Duitsland
tijdens de tweede wereldoorlog. 
Echtgenote Stahl wordt begin 1973 gearresteerd door de Volkspolizei en pleegt kort
daarop zelfmoord. Lenderink verdwijnt na suicide echtgenote met twee kinderen
volledig uit beeld. 
De foto was zwart/wit en klein. Te zien was een man staand op een veld die
stuurs in de lens keek. Hij had een baard en droeg een overall. Veel meer viel
niet uit de foto op te maken. 
‘We moeten maar naar Liebenwalde gaan en hopen dat we iemand kunnen
vinden die hun gekend heeft’, zei Konrad. 
We aten in de buurt van het Genootschap een snelle lunch en reden naar het
adres dat we hadden gevonden. Het was maar een ritje van 20 minuten door
bossen en langs velden. We stopten voor een groot boerenerf; even verderop
zagen we een rivier stromen. We lieten de auto langs de straat staan en liepen
het erf op. Een vrouw was bezig en toen ze ons zag, liep ze ons tegemoet.
Konrad begon: 
‘Goedemiddag, sorry dat we u storen.’ 
‘Goedemiddag, geeft niet hoor. Waarmee kan ik u van dienst zijn?’ 
‘We zijn op zoek naar informatie over één van de vroegere bewoners van deze
boerderij: Max Lenderink, een Nederlander.’ 
‘Die naam zegt me niets. Wij wonen hier nog niet zo heel erg lang, maar de
buren weten misschien wel iets meer.’ 
Ze wees naar een een klein huisje, schuin tegenover langs de straat. We
bedankten de vrouw en liepen naar de overkant. Konrad belde aan en we
wachten. Even later verscheen er een man om de hoek van het huis, met een
emmer in z’n hand. 
‘Ja?’ 
‘Goedemiddag, sorry dat we u storen’, begon Konrad weer. ‘De buurvrouw aan
de andere kant van de straat heeft ons naar u doorverwezen.’ 
‘Waarmee kan ik u helpen?’ 
‘We zoeken informatie over een bewoner van de boerderij aan de overkant van
de straat. Zijn naam was Max Lenderink, hij kwam uit Nederland.’ 
‘Ja, die heeft daar gewoond, maar dat is al heel lang geleden. Ik heb hem
eigenlijk nauwelijks gekend, want ik was nog erg klein. Maar mijn ouders
waren bevriend met hem. U zou hun moeten vragen.’‘Dat zou fantastisch zijn. Waar vinden we uw ouders?’ 
‘Die wonen in een verzorgingstehuis in Oranienburg. Ik zal even bellen, of u
gelegen komt.’ 
Hij verdween in het huis en kwam even later weer terug met een briefje in z’n
hand. 
‘Het is prima als u langskomt, dit is het adres. Hun naam heb ik erbij
geschreven’, en hij gaf Konrad het briefje. 
‘Heel hartelijk bedankt! U heeft ons heel erg geholpen’, zei Konrad. 
We liepen terug naar de auto en reden weer naar Oranienburg. Het
verzorgingstehuis lag dicht langs de weg naar Liebenwalde, een kwartiertje
later waren we er. Toen we de hal binnenliepen, kwam ons al een echtpaar
tegemoet. 
‘U bent vast de heren die zojuist bij onze zoon in Liebenwalde waren’, begon
de oude heer. 
‘Klopt’, zei Konrad, ‘Goedemiddag, wat fijn dat u ons wilt ontvangen.’ 
‘Oh, dat is een kleine moeite! We hebben tegenwoordig niet zo veel
omhanden, dus wat afwisseling is altijd fijn. Zullen we buiten gaan zitten, het is
nog steeds goed weer en vandaag schijnt de zon niet zo heet.’ 
We liepen de tuin van het tehuis in. hier en daar stonden tafeltjes met bankjes,
zoals je ze in Duitsland ook vaak ziet in “Biergarten”, eenvoudige terrassen,
vaak in de tuin van een café. 
‘U komt voor informatie over Max, heb ik begrepen’, zei de man. 
‘Ja dat klopt’, zei Konrad. 
‘Mag ik vragen waarom?’ 
‘Hij was een oom van mij’, zei ik. ‘Onze familie tast in het duister over wat er
van hem geworden is en ik ben nu op zoek naar alles wat ik over hem te weten
kan komen.’ 
Ik zorgde ervoor dat er een goed hoorbaar Nederlands accent doorklonk in
mijn Duits. De man scheen overtuigd. 
‘Dat kan ik begrijpen. Ok, ik zal u vertellen wat ik over hem weet. Max is in de
oorlog te werk gesteld in Oranienburg bij een metaalfabriek die onderdelen
voor legervoertuigen maakte. Hij was hier erg boos over en hij gaf aan dat hij
met name teleurgesteld was in mensen in Nederland die hem hebben laten
gaan, in plaats van hem een onderduikadres aan te bieden. Hij was zo kwaad
dat hij na de oorlog niet meer terug wilde naar Nederland. Hij had inmiddelseen aantal vrienden in Oranienburg en leek ook niet afkerig van het
communistische experiment. Hij kon werk vinden in de landbouw en daar lag
ook zijn passie. Als Max de dag op het veld kon doorbrengen, leek hij gelukkig.
Van het een kwam het ander en toen begin jaren 50 de eerste LPG in
Neuholland werd opgericht, was Max van de partij. Hij vestigde zich op de
boerderij tegenover het huis van mijn zoon, waar jullie net geweest zijn. Ik
woonde daar toen al, met mijn ouders. In die jaren hebben wij elkaar leren
kennen.’ 
De man keek naar zijn vrouw, die terug glimlachte. 
‘Max was op zichzelf. Ik bedoel: hij dronk soms wel een bier met ons, maar veel
kwam er niet uit. Hij leek altijd ontevreden, zeg maar. Zo ging het leven
jarenlang verder. Max’ opbrengsten werden met het jaar beter. Hoe hij het
deed weet niemand, maar hij had altijd een grotere oogst dan wie dan ook, en
het smaakte ook zo goed! Hij werkte weliswaar hard, in tegenstelling tot veel
anderen, maar dat kan het grote verschil niet verklaren. Als we hem ernaar
vroegen, antwoordde hij alleen in algemene termen, zoals: “je moet de natuur
begrijpen en respecteren”, of “mensen worden beter in hun vak, naarmate ze
het langer doen”. Halverwege de jaren 60 veranderde Max. Hij had Ulrike leren
kennen. Ulrike, dat was me er eentje... Jij had wel contact met haar.’ 
Hij keek naar z’n vrouw, die knikte. Ze nam het verhaal verder op. 
‘Ulrike was een heks, maar dan wel een lieve.’ 
Wij keken elkaar aan, enigszins onrustig. 
‘Met heks bedoel ik een vrouw met talenten en omgeven door raadsels.
Ongrijpbaar en zo overtuigd van zichzelf. Ze stond net zo dicht bij de natuur
als Max. Die twee leken voor elkaar geboren. Niet dat het altijd pais en vree
was hoor; we konden ze soms aan de overkant van de straat horen ruzie
maken. Maar het mooie was, dat het altijd weer goed kwam. Je moest Ulrike
niet aan banden leggen en Max leek dat te begrijpen. Ze kreeg een dikke
vinger in de pap binnen de LPG en de conflicten waren niet van de lucht. Maar
uiteindelijk stelde ze niet teleur, integendeel zelfs. Tenminste gedurende de
eerste jaren. Ze kregen al snel kinderen, heel kort na elkaar, een prachtige
jongen en een beeldschoon meisje.’ 
Ik voelde ontroering, toen Clementine verscheen in het relaas van dit echtpaar.
Heinrich keek me aan en glimlachte. 
‘Met de kinderen leek het geluk volmaakt te zijn geworden, met name voorMax. Hij was dol op ze. Je zag hun de hele dag op de velden bezig en Max
legde de kinderen van alles uit. We zagen ze zo vaak staan, langs de rivier, Max
gebarend, wijzend en de kinderen luisterend, ergens naar toe rennend, weer
terugkomend met iets in hun vingertjes en weer verder luisterend naar hun
vader. Alles ging goed, totdat de SED, onze communistische partij, zich ermee
ging bemoeien.’ 
Ze keek naar haar man, en de gezichten van de twee echtgenoten betrokken
bij de herinnering. 
‘Ulrike’s felle manier van doen, zette kwaad bloed’, ging de man weer verder.
‘Met name bij oudere generaties. Ze vonden haar maar een druktemaker, die
veel te hoog van de toren blies. En het moet gezegd: Ulrike was niet tactisch of
diplomatiek. De conflicten verharden zich en Ulrike zette de hakken diep in het
zand. Waar we allemaal nog achter moesten komen was, dat de partij altijd
aan het langste eind trok. Of jij de waarheid sprak, of niet, deed er niet toe; als
de SED iets had besloten, dan was dat de waarheid. Wat jij zei was verder niet
belangrijk, of erger nog: subversief of zelfs antirevolutionair. Uiteindelijk werd
Ulrike aangeklaagd en gevangen gezet. Ik heb nog nooit iemand zo zien
verkrampen in machteloze woede als Max toen. En daarna kwam de
genadeklap: Ulrike had zelfmoord gepleegd in de gevangenis.’ 
We zwegen een tijdje. Voor Konrad en Heinrich waren dit soort verhalen niet
nieuw, maar ik, verwend met democratische grondrechten, vond het moeilijk
dit soort onrecht te begrijpen. Dat een conflict zo’n omvang kan krijgen, was ik
niet gewend. Aan de andere kant was ik ook kwaad op Ulrike, omdat ze haar
man en haar kinderen had achtergelaten. 
‘Kort daarop vertrok Max. Het ging heel snel, hij heeft ternauwernood afscheid
genomen. Toen we vroegen waar hij naartoe ging, zei hij alleen, dat hij naar de
laatste plek ging waar de natuur nog de baas was, in het oosten. Daarna
hebben we hem of de kinderen nooit meer gezien.’ 
De man zweeg, er druppelde een traan over de wang van de vrouw. Hij sloeg
een arm om haar heen. Wij keken elkaar aan en zwegen. Dit was dus het
verhaal, waarvan Clementine wilde dat ik het te weten zou komen en ik
begreep, waarom ze wilde dat ik het van deze mensen zou horen in plaats van
van haar. Nu had ik het van buitenstaanders gehoord, wat het objectiever
maakte. Deze mensen hadden er geen belang bij te overdrijven, of de
waarheid geweld aan te doen.Heinrich stond als eerste op. Hij schudde het echtpaar de hand en bedankte
hun. Konrad en ik deden hetzelfde. We namen afscheid en liepen naar de auto. 
‘Nu hebben we wel asperges verdiend’, zei Konrad. 
‘En bier’, zuchtte Heinrich. 
‘s Avonds zaten we met asperges, hardgekookte eieren, plakken ham en
nieuwe aardappelen met gesmolten boter met paneermeel in de tuin. Mijn
culinaire bijdrage was een eenvoudige groene salade en we dronken er een
lekkere koude witte wijn bij. We waren alledrie nog onder de indruk van de
dingen die we gehoord hadden die dag. 
‘Ik denk dat Lenderink bij zijn tewerkstelling op hulp had gehoopt van het
Genootschap in Nederland, die ze hem dus hebben ontzegd. Na alles wat ik
van hem gehoord heb, lijkt hij me niet degene die zoiets makkelijk vergeet’, zei
Heinrich. 
‘Ja’, zei ik, ‘het moet een gedreven en eigenzinnige man zijn geweest. En een
uitzonderlijke tovenaar, als hij zulke goede resultaten boekte met de LPG.
Hebben jullie trouwens enig idee, wat “de laatste plek waar de natuur nog de
baas is” zou kunnen zijn?’ 
‘Ik wel’, zei Heinrich, ‘dat kan bijna niets anders zijn dan Białowieża zijn. Het is
een uitgestrekt natuurgebied op de Pools/Wit-Russische grens en geldt als het
laatste oerwoud van Europa. Daar vind je nog grote populaties van dieren als
wisenten, bruine beren, wolven, lynxen en wilde paarden. Voor iemand die de
krachten van de natuur bestudeert, is Białowieża alles wat hij zich kan wensen.’ 
‘Ik ben bang dat we daar naartoe moeten’, zei Konrad. ‘We weten nog altijd
weinig over de specifieke magische vaardigheden, die Max aan z’n kinderen
heeft meegegeven, en het lijkt me niet onwaarschijnlijk, dat ze in Białowieża
erg veel geleerd hebben.’ 
‘Het gebied is zo’n 1500 vierkante kilometer groot’, zei Heinrich. ‘Hoe wil je
daar op zoek gaan naar de sporen van iemand die er misschien al tientallen
jaren niet meer woont?’ 
‘We moeten, net als hier, op zoek gaan naar mensen die hem gekend hebben’,
zei ik, ‘helemaal afgezonderd zullen ze toch niet geleefd hebben? Ik stel voor
dat we morgen meteen vertrekken.’ 
‘Ik ben het met je eens, Bruno, we moeten er zo snel mogelijk naar toe,’ zei
Konrad. 
‘Als jullie het niet erg vinden blijf ik liever hier’, zei Heinrich. ‘Ik hou niet zo vanslapen in een vreemd bed.’17
Als buitenstaander zou ik zeggen: chapeau! 
De volgende dag scheen de zon weer; het beloofde een lange warme dag te
worden. We namen vroeg afscheid van Heinrich. De man was me dierbaar
geworden in die paar dagen. Hij omhelsde ons en drong erop aan, dat we bij
hem langs zouden komen op de weg terug naar Nederland. 
We reden de Berliner Ring op in oostelijke richting en namen de afslag richting
Frankfurt an der Oder. We hadden meer dan 600 kilometer snelweg voor de
boeg. 
‘Hoe zijn jouw Slavische talen, Bruno?’ 
‘Ik spreek geen Pools of Russisch, als je dat bedoelt. Wrijf het er maar in. En als
je het van me wilt horen: ja, ik ben in dat opzicht volledig op jou aangewezen.’ 
‘Goed zo. Fijn dat je het uit jezelf opmerkt.’ 
‘In plaats van vervelend te zitten doen, zou je met me mee kunnen denken
over hoe we het gaan aanpakken in Białowieża.’ 
’Ja, ook dat heb ik al gedaan. Bel ons Genootschap en vraag of ze willen
uitzoeken, waar bij Białowieża het dichtstbijzijnde Genootschap is gevestigd.
Ook al waren de Lenderinks waarschijnlijk niet aangesloten, dan nog bestaat
de kans dat hun aanwezigheid het plaatselijke Genootschap niet ontgaan is.’ 
Ik belde op en gaf door wat we nodig hadden. Ze zouden terugbellen, als ze
het adres hadden gevonden. Een half uurtje later belden ze en kregen we een
adres in Hajnówka, een stadje gelegen aan de rand van het nationale park. 
‘Laten we daar overnachten, dan kunnen we morgen gelijk informeren,’ zei
Konrad. 
Tot 100 kilometer voorbij Warschau reden we over vierbaanswegen en schoten
we goed op. De laatste 150 kilometer reden we over binnenwegen. Lange
stukken bestonden uit kaarsrechte wegen die door bossen liepen. Af en toe
moesten we remmen voor een vrachtwagen die we moesten inhalen en
daarna reden we weer door, aanmerkelijk sneller dan de maximaal toegestane
snelheid. Naarmate we verder naar het oosten kwamen, werden de wegen
slechter en smaller. Het idee, dat het nu niet ver meer was, dreef ons verder,
maar feitelijk waren we uitgeput van de lange hete dag in Konrad’s Toyota.Uiteindelijk reden we Hajnówka binnen en gingen we op zoek naar een plek
om te overnachten. We konden nog een kamer krijgen in een hotel, wat vrij
uitzonderlijk was, want de meeste kamers waren al vergeven aan toeristen die
voor het natuurpark waren gekomen. We aten een onduidelijk gerecht van
gekookte deegwaren gevuld met vlees en daarbij aardappelen en zure room.
Na het eten liepen we door de stad, langs het adres, waar we de volgende dag
naartoe zouden gaan. Het was een hele groene stad; overal stonden hoge
bomen. Veel nieuwere gebouwen waren rechthoekig en vaal en staken
naargeestig af bij de oudere huizen. Het leek alsof er tientallen jaren lang geen
enkele behoefte had bestaan aan iets anders dan strikt functionele huizen
zonder enige schoonheid. Ook het Genootschap was gevestigd in een gelig,
rechttoe rechtaan gebouw van twee verdiepingen hoog. We liepen terug naar
het hotel en gingen vroeg naar bed. 
De volgende dag gingen we na het ontbijt weer naar het plaatselijke
Genootschap. We werden binnengelaten door een lange magere man met dun
grijs haar. Konrad sprak hem aan in het Russisch en de man antwoordde hem.
Ze praatten een tijdje met elkaar. De man liep toen weg en kwam terug met
een briefje. Ze namen afscheid en Konrad kwam naar me toe en zei: 
‘Hij kende geen Nederlandse tovenaar, maar hij raadde ons aan naar een adres
in het plaatsje Białowieża te gaan, waar ook weer zo’n ouwe knakker woont,
die vroeger iedereen kende.’ 
‘Het is een beetje hetzelfde verhaal als in Berlijn, maar als het ons verder
brengt, waarom niet?’ 
We gingen terug naar het hotel en checkten uit. Het was een half uurtje rijden
naar Białowieża, dat aan de Wit-Russische grens ligt. Het natuurpark is
vernoemd naar dit plaatsje. Het adres, dat we hadden gekregen, leidde ons
naar een houten huisje aan de rand van het stadje. Konrad klopte aan, maar er
deed niemand open. Ook bij de buren leek er niemand thuis, dus gingen we
onverrichterzake Białowieża in, op zoek naar een plek voor de nacht. Dat viel
echter tegen; alles zat hier vol. Er waren nog wel campings, maar we hadden
geen tent bij ons. Nadat we alle hotels die we online hadden kunnen vinden,
waren afgegaan, besloot Konrad om mensen op straat aan te spreken, of zij
iets wisten, of misschien zelf voor een paar złoty’s een logeerkamer over
hadden. Dat werkte goed; we kregen een adres van een oudere dame die
kamers verhuurde. Toen we er aankwamen, troffen we haar aan aan het werkin haar tuin. Toen Konrad haar aansprak, bleek dat ze Duits sprak. Ze nodigde
ons uit binnen te komen en vroeg of we misschien iets wilden drinken. We
gingen in de keuken aan tafel zitten, terwijl ze koffie zette. 
‘Heren, u hebt geluk, want op één na zijn al mijn kamers belegd. Het is nu
hoogseizoen en er zijn veel toeristen in de stad. Maar jullie zien er niet uit als
wandelaars.’ 
‘We zijn gekomen om informatie in te winnen over een Nederlander die hier
vroeger ergens in de buurt gewoond moet hebben, antwoordde Konrad. 
‘Een Nederlander? Hier in de stad?’ 
‘Dat weten we eigenlijk niet precies. We vermoeden dat hij in het woud
gewoond heeft’, zei ik. 
‘Een Nederlander die hier in de omgeving gewoond heeft. Dat kunnen er nooit
veel geweest zijn.. Laat me eens even nadenken.’ 
De vrouw schonk koffie in en zette de kopjes op tafel. Ze ging zitten en dacht
na. 
‘Was hij alleen, die Nederlander?’ 
‘Hij had twee kinderen. We weten niet of hij een vrouw had, in ieder geval is hij
hier waarschijnlijk zonder vrouw aangekomen’, zei ik. 
‘Er heeft hier in het woud een buitenlander gewoond met twee kinderen, een
jongen en een meisje. Ik weet niet of het een Nederlander was. Hij was in ieder
geval erg op zichzelf. De mensen in de omgeving maakten zich eigenlijk een
beetje zorgen om de kinderen, zo zonder moeder diep in het bos. Het gerucht
ging, dat het daar niet pluis was, dat er vreemde dingen gebeurden.’ 
‘Waar heeft hij gewoond?’ vroeg Konrad. 
‘In Przewłoka. Dat ligt diep in het woud, vlak langs de Leśna, een riviertje dat
daar stroomt. Het ligt op een steenworp afstand van de grens met Wit
Rusland. Je zit daar echt ver van alles af.’ 
Konrad en ik keken elkaar aan. 
‘Ik krijg het idee, dat u ons erg geholpen heeft, mevrouw. Dankuwel,’ zei
Konrad. ‘Misschien moeten we daar maar eens een kijkje gaan nemen.’ 
Przewłoka lag iets meer dan 20 kilometer rijden van Białowieża, maar het
koste ons meer dan een uur om er te komen. Het weggetje dat afsplitste van
de hoofdweg leidde ons kilometers door het bos. Er leek geen einde aan te
komen, en we moesten zeer geconcentreerd rijden, want de weg was
nauwelijks breder dan de auto. Nadat we de laatste huizen op een paarkilometer van de hoofdweg waren gepasseerd, veranderde het weggetje in
een karrenspoor. Eindelijk, toen we het gevoel kregen, dat we gevangen zaten
in een zich eindeloos herhalende tijdslus, boog het pad abrupt naar links en
zagen we een lichting in het bos met een paar gebouwen. De middag was al
een heel stuk onderweg en de zon was al weer aan het zakken, toen we
opgelucht uitstapten en de portieren van de Toyota dichtsloegen. Maar die
opluchting maakte, tot onze verbazing, vrijwel direct plaats voor een niet
duidbare onbehaaglijkheid. In eerste instantie zou ik zeggen, dat het te stil en
te afgelegen was hier, maar er was meer aan de hand dan dat. Er was iets heel
vreemds aan deze plek en ik probeerde verwoed er de vinger op te leggen. We
liepen naar de gebouwen. Ze waren verlaten en alles wees erop dat het al
jaren geleden was, dat hier voor het laatst mensen gewoond hadden. 
‘Konrad, ik moet het hier onderzoeken, en dat zou wel eens even kunnen
duren. Ik zou je willen vragen, om mij te helpen en je ook te concentreren op
deze plek en proberen te bevatten, wat hier aan de hand is.’ 
‘Dat is goed. Eigenlijk ben ik wel blij, dat ik hier niet alleen ben, maar dat jij met
jouw ervaring hier bij mij bent. Het is ongelooflijk wat er voor dreiging uitgaat
van deze plaats.’ 
Het was fijn om die woorden van Konrad te horen. Het kwam maar zelden voor
dat hij zich naar mij waarderend uitte. Voor hem was ik toch vooral Slaglöcher
Bruno. Maar het begrijpen van plekken als deze, was iets, waar ik inderdaad
veel ervaring mee had. De dreiging hier ging echter niet uit van een
overschrijding. Het was iets anders wat hier speelde. Het voelde als een plek
waar ooit een strijd had plaatsgevonden, waar de overwonnen partij nooit
meer echt van hersteld was. We gingen in het gras zitten en probeerden ons
zo wijd mogelijk te openen, om het kleinste beetje informatie dat in het licht
besloten lag, op te kunnen vangen. Ik voelde hoe het bos hier min of meer op
z’n rug lag, in leven, gezond zelfs, maar ontnomen van waardigheid, leek het
wel. En daartegenover hing tussen de bomen en boven het gras de echo van
iets, dat nog het meeste weg had van een geseling. De krachtmeting die hier
had plaatsgevonden was tussen een onbekende, vreselijke kracht enerzijds en
de kracht van de natuur zelf anderzijds geweest. Het was niet voorstelbaar dat
die onbekende kracht Max Lenderink was geweest, maar alles leek erop te
wijzen, dat dat toch het geval was. Het bleek dat Konrad hetzelfde dacht. 
‘Hoe kan een mens dit op z’n geweten hebben?’ zei hij.‘Ik weet maar één manier om daar achter te komen..’ 
‘Hoe dan?’ 
‘Ik ga met Clementine versmelten, hier op deze plek. Ik laat haar zien, waar ik
nu ben en kijk hoe zij reageert.’ 
‘Tja, dat kun je doen. Het is een schot voor de boeg; je kunt haar nergens toe
dwingen. Je zult van het feit moeten profiteren, dat zij hierop niet is
voorbereid.’ 
‘Precies,' zei ik. 
Ik sloot mijn ogen en ik drong bij haar naar binnen. Zodra de versmelting tot
stand was gekomen, stond ik op en opende mijn ogen. 
‘We zijn op deze plek uitgekomen,’ zei ik, en liet haar de omgeving zien. ‘Wat is
het dat we hier voelen, Clementine?’ 
‘Ooh Bruno, hoe kun je? Lieve man, monster, dat je bent. Je snapt toch zelf wel,
dat je nu ver over mijn grenzen heen gaat? Dit is voor mij het meest intieme,
wat ik met je zou kunnen delen en jij confronteert me onvoorbereid.’ 
‘Ik moet wel Clementine, we moeten begrijpen wat er thuis aan de hand is. We
kunnen jullie niet ongestoord je gang laten gaan en als ik jou goed heb
begrepen, vind jij dat eigenlijk ook...’ 
Ze bleef een tijdje stil. Ik voelde haar verdriet en pijn. Toen antwoordde ze: 
‘Ja, jullie moeten begrijpen, wat er gebeurd is. Ik kan je vertellen, dat wat er in
Przewłoka is gebeurd, het hoogtepunt, maar ook het einde van mijn vader’s
leven was. Wat hij daar op magisch gebied bereikte, is ongeëvenaard, maar hij
heeft het zelf met z’n leven moeten bekopen. Hij heeft ons al deze kennis
bijgebracht. Alexander en ik, ik vooral, hebben na afloop een deel van de
ravage kunnen herstellen, maar wat je voelt is het overblijfsel van mijn vader’s
verschrikkelijke magie, dat wat niet meer viel goed te maken. Daarin besloten
ligt ook de pijn, dat mijn vader op deze plek zijn leven verloor.’ 
Ik voelde hoe hard ik tegenover Clementine was geweest. Ze was overstuur en
ik had geen enkele reden om aan haar verhaal te twijfelen. Op deze plek was
haar vader gestorven en de manier waarop, was zonder twijfel dramatisch. Ik
was inderdaad over haar grenzen gegaan en ik vroeg me af, of ik daar wel
voldoende aanleiding toe had gehad. Clementine kon mijn twijfel voelen. 
‘Ja meneertje, je hebt mij pijn gedaan.’ 
Ze zweeg een tijdje. 
‘Bruno, je doet je werk goed. Je bent doorgedrongen tot de essentie vanAlexander’s en mijn leven. Als buitenstaander zou ik zeggen: chapeau! Maar ik
ben hierin persoonlijk betrokken en niet zo’n klein beetje ook, weet je..’ 
Ze zweeg weer. 
‘Maar goed, van alle mensen die ze op pad hadden kunnen sturen, om onze
geheimen te onthullen, ben jij waarschijnlijk degene, aan wie ik de voorkeur
zou hebben gegeven.’ 
Op dat moment gebeurde er iets onvoorstelbaars. Ik stond op de open plek en
keek zonder duidelijke focus voor me uit, toen ik vanuit mijn ooghoek zag hoe
een boom zich losmaakte van de bosrand. Hij bewoog heel langzaam en op
een verschrikkelijk onbeholpen manier, maar niettemin: hij bewoog! En hij
bewoog in mijn richting! Ik stond als verlamd aan de grond genageld, toen
Clementine zei: 
‘Bruno, doordat je met mij bent versmolten, is die boom mij gewaar geworden,
en nu wil hij naar mij toe. Dit is mogelijk gevaarlijk voor jullie!’ 
‘Maar wat is dit? Bomen kunnen niet bewegen! Bomen zijn bomen! Snap je wat
ik wil zeggen??’ 
Intussen was Konrad naar me toe gekomen en zei: 
‘Bruno, zie je dat?’ 
Ik gebaarde Konrad dat hij stil moest zijn. Clementine zei: 
‘Wij konden destijds met bomen communiceren. Op hun niveau... Dat ging
soms heel erg diep. Maar zoals wij ons op hun niveau konden uiten, leerden
sommige bomen hoe ze zich in ons konden verplaatsen en een enkele boom
heeft toen geleerd zich te bewegen. Deze boom was nog heel erg jong, toen
wij in Przewłoka woonden. Ik weet dat het krankzinnig klinkt, maar deze boom
is getraumatiseerd door wat Max heeft aangericht.’ 
De boom was me nu op een meter of 20 genaderd en leek vastbesloten. 
‘Bruno, ik kan niet langer met je versmolten blijven. Die boom komt voor mij.
Als hij ontdekt dat jij mij niet bent, kan ik niet voorspellen, wat hij doet. Ik
garandeer je: als die boom je te pakken krijgt, overleef je het niet! Ik laat je
nu..’ 
Clementine verbrak de versmelting. De boom bewoog nog een paar seconden
verder, maar hield toen stil. Ik kon zien, hoe zijn wortels zich weer in de aarde
drongen. 
Konrad stond inmiddels naast me en vroeg: 
‘Bruno, wat was dat? Wat gebeurde daar??’Ik vertelde hem wat Clementine me had gezegd en Konrad zei: 
‘Ok, ik hoor wat je zegt. Ik geloof het ook. Ik neem dit allemaal echt heel
serieus! Maar kunnen we nu weggaan hier? Kunnen we nu alsjeblieft weer in
de auto stappen en vertrekken?’ 
Hij wachtte mijn antwoord niet af, en liep in de richting van de auto. Ik volgde
hem en even later reed Konrad weg, een grote stofwolk achter zich latend. 
De eerste kilometers zwegen we. Ik zag hoe Konrad zich op het karrenspoor
concentreerde, zijn ogen strak voor zich uit en zijn handen op het stuur. Weg
van die plek, en geen ongelukken maken, dat had nu de prioriteit. Toen we
een kwartier op hoge snelheid hadden doorgereden, merkte ik hoe Konrad
rustiger ging rijden en wat verder achterover leunde in zijn stoel. 
‘Misschien kun je me nu vertellen, wat Clementine verder nog allemaal heeft
gezegd?’ 
Het duurde een moment voordat ik antwoord kon geven. 
‘Dat haar vader op deze plek gestorven is bij een magisch experiment.
Clementine was getuige, was ook inhoudelijk op de hoogte van het
experiment. Max was blijkbaar iets verwoestends op het spoor en is daar zelf
het slachtoffer van geworden.’ 
‘Wat was dat voor een experiment?’ 
‘Dat heeft ze niet gezegd, en ik durfde er niet op aan te dringen. Je hebt gelijk:
ik ben hierin persoonlijk betrokken en dat maakt me gevoeliger en minder
doortastend.’ 
Konrad keek me even aan en legde een hand op mijn schouder. 
‘Bruno, als jij Clementine niet had gekend, had je nu ook niet met haar kunnen
versmelten en wisten we nu minder. Eigenlijk ben jij de meest aangewezen
persoon voor dit onderzoek..’ 
Ik realiseerde me, dat Clementine zojuist ongeveer hetzelfde had beweerd. 
De rit naar Białowieża duurde nog langer dan de heenweg. We reden
langzaam, omdat we in geen geval wilden riskeren, dat de auto kapot ging.
Het moment, dat we eindelijk de hoofdweg weer opdraaiden, ervoer ik als het
ontwaken uit een nare droom. We lieten het bos met haar geheimen achter
ons. We waren weer in de wereld van de mensen; de avond was inmiddels
gevallen. 
In het stadje zochten we een plek in een restaurant, wat uiteindelijk lukte. De
drukte voelde goed. Overal waren opgetogen mensen die zich uitgelatenvoelden na een dag in de natuur. Ze deden zich tegoed aan de rustieke Poolse
gerechten en het bier en ze deelden ervaringen van de dag. Konrad en ik aten
en dronken temidden van al dat enthousiasme. Ik zweeg voornamelijk en ik
dronk meer dan anders. 
‘Drink niet teveel, Bruno, ik wil vanavond nog langs bij die oude tovenaar hier
in de stad. Als zich verder niets aandient, gaan we morgen weer terug naar
Berlijn.’ 
Konrad had gelijk, we waren niet op vakantie. We moesten hier niet langer dan
noodzakelijk blijven. Na het eten liepen we door de straten van Białowieża.
Toen we weer bij het adres, dat we die ochtend gekregen hadden,
aankwamen, zat er een oude man op een bankje voor het huisje. Hij rookte
een pijp en keek dromerig voor zich uit. We bleven bij het tuinhek staan en
Konrad sprak de man in het Russisch aan. Die luisterde en gebaarde dat we
dichterbij moesten komen. Even later zaten Konrad en de Poolse tovenaar op
zachte toon te praten. Ik begreep niet wat ze bespraken en voelde me tamelijk
overbodig. Uiteindelijk wendde Konrad zich tot mij. 
‘Hij wist over wie ik het had. Max en de kinderen leefden hier vanaf halverwege
de jaren 70 tot einde jaren 80. Hij wist weinig van hun. Hij wist bijvoorbeeld
niet dat Max Nederlander was. Wel was het al snel duidelijk dat Max een
tovenaar was. Omdat ze zo ver van iedereen afwoonden kwamen ze er
blijkbaar mee weg. Ze hielden zich volkomen afzijdig van iedereen, tovenaars
en gewone mensen. Toen op een dag voelde hij hier in Białowieża een zware
beroering in de aarde. Hij beschreef het als een aardbeving, zonder de beving
zelf. Het was een avond in de zomer, net zoals nu. Hij kon voelen dat de bron
van de beroering zich in zuidwestelijke richting bevond, daar waar Przewłoka
ligt. Hij vermoedde meteen, dat het Max was. Hij en een collega zijn de
volgende dag gaan kijken. Przewłoka was verlaten en de omgeving was een
slagveld. Bomen waren ontworteld en de aarde was omgeploegd. Het leek het
werk van een krankzinnige reus te zijn geweest; de geulen waren soms meters
diep en er viel geen patroon in te ontdekken. Wat wij vanmiddag als een vage
echo hebben ervaren, hebben zij direct met eigen ogen gezien. Ze merkten
echter ook dat er herstel was gepleegd, de aardkrachten en levenskrachten op
de plek waren weer in balans. In balans gebracht leek het, zei hij, want de
ravage deed een volledige verstoring van het krachtenveld vermoeden. Ze
hebben Przewłoka verder met rust gelaten en de natuur heeft zich hersteld,tenminste in uiterlijke zin. Elke magiër voelt dat er op die plek iets vreselijk uit
de hand is gelopen. Tovenaars en gewone mensen mijden die plek
tegenwoordig. Van zowel Max als de kinderen heeft niemand meer iets
vernomen.’ 
We bedankten de tovenaar en gingen naar ons pension. In mijn gedachten
raakte ik het beeld van Alexander en Clementine niet kwijt, hoe ze na de
catastrofe hun thuis hadden verlaten, god weet waar naartoe. Hoe hun
bestaan ontwricht was en ze alleen elkaar nog hadden, nauwelijks volwassen.
Hoe ze elkaar door die crisis hebben geholpen. Ik snapte, waarom Clementine
trouw bleef aan Alexander; waarom ze hem nooit zou verraden, al was ze het
niet eens met hem en had ze te lijden onder hem. Het was aan ons om
Alexander een halt toe te roepen.18
Met iets van waardering in zijn blik 
We sliepen allebei slecht die nacht. Het was heet in het kamertje waar we
waren ondergebracht en we hadden moeite om de ervaringen van de dag van
ons af te zetten. 
‘We moeten maar gewoon accepteren, dat we niet kunnen slapen’, mompelde
Konrad ‘s nachts, ‘morgennacht zijn we bij Heinrich, dan kunnen we slaap
inhalen.’ 
De volgende dag stonden we brak op, dronken een paar koppen koffie en
vertrokken we, terug naar Berlijn. Toen we eenmaal de snelweg bereikt
hadden, waren we al bijna drie uur onderweg. Vanaf hier was het nog
ongeveer zes uur rijden. We zuchtten en reden verder, elkaar om de paar uur
afwisselend. Aan het eind van de middag reden we de oprit van Heinrich’s huis
in Malchow op. Ik realiseerde me dat het nog geen vijf dagen geleden was, dat
ik hier vanuit Nederland arriveerde. In die vijf dagen waren Konrad en ik veel
te weten gekomen en nu moesten we terug om de dingen die we te weten
waren gekomen, te gebruiken in de confrontatie met de Lenderinks. Ik was
moe en vond het moeilijker dan ooit, om een kant te kiezen. De geschiedenis
van Alexander en Clementine had me aangegrepen; ik kon ze niet simpelweg
veroordelen, maar ik kon ook niet toelaten dat ze de stad zo aan het
toetakelen waren. Ik realiseerde me ook, dat me nog altijd volkomen
onduidelijk was, waarom ze het deden. Ze leken me geen kwaadwillende
mensen, maar wat bewoog hun dan? Trouwens, “hun”? Waren de
overschrijdingen het werk van Alexander èn Clementine? Ik wist het niet. 
‘s Avonds zaten we met z’n drieën in de tuin, Heinrich met zijn bier, maar
Konrad en ik dronken alleen water. We wilden Heinrich graag een duidelijk
relaas geven van wat we hadden meegemaakt en zouden onherroepelijk
afhaken, als we alcohol zouden drinken. Heinrich luisterde zwijgend naar wat
we vertelden. Toen we klaar waren, zei hij: 
‘Mmmh, interessant... Jullie vertelden dat Clementine had gezegd, dat vooral zij
het herstel van Przewłoka voor haar rekening had genomen...’ 
‘Wat is daarmee?’ vroeg Konrad.‘Het zou betekenen, dat Alexander en Clementine zich op verschillende
gebieden hebben gespecialiseerd. Als ik vrij zou mogen speculeren, zou ik
zeggen, dat Clementine zich heeft toegelegd op de kennis en beïnvloeding van
levenskrachten en Alexander op aardkrachten. Hun vader Max had zich op
beide krachten gericht en dan met name hoe hij erop kon inwerken.
Aanvankelijk was hij daarin vooral productief. Kijk maar naar zijn succes in de
landbouw. Na de dood van zijn vrouw is hij misschien een andere weg
ingeslagen. Ik kan me voorstellen dat hij op die rampzalige dag geprobeerd
heeft beide krachten op één of andere manier op een destructieve manier te
bundelen en dat dat een eigen dynamiek heeft gekregen die hij niet had
voorzien. Gegeven het feit, dat zijn eigen lichaam ook een samenspel is van
materie en leven, zal dat aan dezelfde vernietiging onderhevig zijn geweest,
als de rest van de omgeving.’ 
Heinrich’s samenvatting stemde ons tot nadenken. 
‘Hoe ben je hierop gekomen?’ vroeg ik. 
‘Je moet weten, dat kennis van slaap ook veel te maken heeft met stof en
leven. Op die gebieden moet aan bepaalde voorwaarden zijn voldaan, wil de
mens zich aan de slaap kunnen overgeven. Om aan die voorwaarden te
kunnen voldoen, manipuleer ik de aarde en de levenskrachten in de omgeving.
Voor mijn doeleinden streef ik naar balans en gelijkmatigheid, maar je zou ook
andere oogmerken kunnen hebben. Nogmaals, het is speculatie, maar gezien
Max’ voorgeschiedenis, kan ik me voorstellen, dat hij een destructief oogmerk
heeft gehad. Zijn zoon Alexander lijkt me ook niet bepaald opbouwend bezig...
Tot slot dit: Clementine heeft laten doorschemeren, dat Alexander en zij op de
hoogte waren, van wat Max van plan was op die fatale dag. Dat zou
betekenen, dat zij het ook kunnen en misschien zelfs beter, wat het ook is. Zij
zijn met z’n tweeën en kunnen de destructieve werking op hun eigen lichaam
misschien vermijden.’ 
‘Bruno, we kunnen Clementine niet vertrouwen. Niet omdat zij zo verdacht is,
maar wel omdat zij mogelijk zo gevaarlijk is,’ zei Konrad. 
Ik moest hem gelijk geven. 
Gelukkig sliepen we die nacht weer even goed als de vorige nachten in
Heinrich’s huis. De volgende ochtend vertrokken we vroeg en we waren
halverwege de middag weer terug in de stad. We reden meteen naar het
Genootschap, om een bijeenkomst te beleggen zodat we onze verworvenkennis met de leden konden delen. Onderweg zagen we nu op een aantal
plekken wegwerkers bezig met het repareren van scheuren in het asfalt. De
geur van gesmolten teer hing in de lucht en de stratenmakers zweetten in de
hitte van de zon en de teerketels. Door de werkzaamheden waren er op veel
plaatsen wegafzettingen, wat tot lange files leidde. Om ons heen zagen we de
geërgerde gezichten van bestuurders. Het was prachtig weer, maar in plaats
van de zomerse, goedgemutste sfeer die er anders op zulke dagen in de stad
hing, voelden we nu een oververhitte, geïrriteerde stemming. De terrassen
waren nagenoeg leeg; het was ook geen pretje om in de stank van teer en
uitlaatgassen buiten te zijn. 
Aangekomen bij het Genootschap, werden we snel binnengelaten. De
aanwezige leden keken ons hoopvol aan, alsof wij de situatie in de stad ter
plekke zouden kunnen verlichten. De vergadering zou diezelfde avond nog
plaatsvinden. We werden gevraagd of we meteen bij Triefel langs wilden gaan,
op zijn uitdrukkelijke verzoek. We reden naar zijn appartement en hij deed ons
open. Binnen zaten van Ovezande en nog een paar leden. Ze waren blijkbaar
in de haast opgetrommeld. Konrad en ik deden ons verhaal inclusief de
hypotheses van Heinrich. Mijn beide versmeltingen met Clementine bleven
niet onvermeld, wat sceptische blikken tot gevolg had. Konrad vertelde
hierover, maar hij onthield zich van overhaaste oordelen. Hij beschreef de
beide gebeurtenissen, en belichtte de verscheidene aspecten en mogelijke
consequenties. Zijn conclusie was, dat de versmeltingen ons verder hadden
geholpen bij het onderzoek en dat de risico’s ervan daar niet tegen opwogen.
Triefel leek niet verbaasd over de versmeltingen en leek er ook niet door
ontstemd. Na afloop stond Triefel op en vroeg me of ik even met hem naar de
keuken wilde komen. 
‘Wat is jouw indruk van die vrouw, Bruno? We hebben ons die vraag al eerder
gesteld en we moeten het nu weer doen.’ 
‘Ik weet het niet.. Ze heeft ons bij wijze van spreken aangemoedigd door te
gaan met het onderzoek. Ik denk niet dat ze had verwacht, dat hun
geschiedenis onopgehelderd zou blijven, ze wilde alleen dat wij het zelf
zouden ontdekken. Daarnaast ervoer ik haar als kwetsbaar, met name bij de
tweede versmelting. Maar Heinrich zei het al: met z’n tweeën zijn ze potentieel
erg gevaarlijk en we weten niet waar ze op uit zijn. We weten ook niet of ze
samenwerken of niet. Dat ze aan het huis gekluisterd is, is toch een teken, dathun belangen wellicht tegengesteld zijn.’ 
‘Hoe zijn jouw persoonlijke gevoelens tegenover haar?’ 
‘Ze oefent een grote aantrekkingskracht op me uit. Ze raakt me en ze intrigeert
me. Ik verlang naar haar, als ik aan haar denk....’ 
Triefel keek me aan. Hij zuchtte. Het was duidelijk dat hij ook niet wist, wat nu
de verstandigste aanpak was. 
‘Eigenlijk zou ik willen, dat je het contact met haar zoekt, om te proberen de
raadsels die haar omgeven, op te lossen. Maar ik ben zo bang dat ze jou
inpalmt, en we er een tegenstander bij hebben. Aan de andere kant ben ik met
je eens, dat we niet eens weten of zij zelf wel een tegenstander is. En door
jullie vriendschap, zijn we veel over hun te weten gekomen.’ 
‘Ik wil haar graag weer zien,’ antwoordde ik. Ik was moe en had geen zin om
welke schijn dan ook op te houden. 
‘Ga dan maar, Bruno, zoek haar op. Probeer haar raadsels te ontrafelen. Ik
vertrouw er op dat je zelf wel kunt aanvoelen, of je je nog op het rechte pad
bevindt.’ 
Hij keek me aan. Ook hij leek moe en aangeslagen. De crisis die ons nu trof
eiste ook van hem zijn tol. 
Konrad en ik vertrokken. We hadden iets meer dan een uur, voordat we weer
op de bijeenkomst moesten zijn. Hij zette me thuis af. De scheur in het wegdek
voor mijn huis was nog niet gerepareerd en de gevolgen van de overschrijding
waren niet te overzien. Mijn tuin bood een desolate aanblik. Sommige heesters
waren bijna al hun bladeren kwijt en andere zaten onder de luizen. Overal zag
ik meeldauw en roetdauw. Het verval had inmiddels zo om zich heen
gegrepen, dat, als dit nog langer zou duren, mijn hele tuin naar de knoppen
zou gaan. Mijn overbuurvrouw stond voor het raam en zag me uit Konrad’s
auto stappen. Toen ik mijn hand opstak om haar te groeten, draaide ze zich
om en liep weg van het venster. Ook haar tuin was in een slechte staat. Hoe
moest zij de situatie begrijpen? Hoe lang zou het nog duren voordat de
mensen ervan overtuigd zouden raken, dat hier iets bovennatuurlijks in het
spel was? Ik pakte mijn koffer uit en at een diepvriesmaaltijd. Daarna ging ik
op de bank zitten en rolde een sigaret. Ik stak hem aan en blies de rook naar
het plafond. Dit was het eerste moment sinds dagen, dat een aantal spieren in
mijn nek zich ontspanden, wat tot gevolg had, dat ik nu pas merkte hoeveel
pijn hij eigenlijk deed. Ik was doodmoe en zag niet goed voor me waar ik deenergie vandaan moest halen, om nog naar de bijeenkomst te gaan. Aan de
andere kant was wegblijven geen optie. Dat zou onrust teweeg brengen en het
toch al wankele vertrouwen in mijn persoon verder aantasten. Ik rookte rustig
verder tot de sigaret op was, genoot van de nicotine en de rust en net voordat
ik in slaap zou vallen, stond ik op en ging ik de deur uit naar de vergadering. 
Zo goed als alle leden waren op komen dagen en het leek erop, dat ons
verslag aan het bestuur al was uitgelekt aan meerdere mensen. Ik zag veel
verontruste ogen om me heen, met een paar verwijtende blikken hier en daar.
Ik had nog nooit meegemaakt, dat een bijeenkomst van het Genootschap
zoveel emotie had opgeroepen; het zaaltje gonsde van onrustige verwachting.
Het bestuur kwam binnen en nam plaats achter een tafel die op een podium
voor de zaal stond. 
Triefel nam het woord en vatte ons verslag heel precies samen. Hij liet niets
achterwege en hij keek Konrad en mij af en toe aan, alsof hij wilde controleren
of het klopte wat hij zei. Ook nu bleef mijn speciale relatie met Clementine niet
onbesproken, wat initieel een ontzet geroezemoes tot gevolg had. Triefel
antwoordde hierop met een geruststellend handgebaar en de verklaring, dat
hij persoonlijk instond voor mijn integriteit en dat mijn intieme omgang met
Clementine ons veel informatie had verschaft, die we anders niet zouden
hebben gehad. Een deel van de tovenaars in de zaal leek hier mee te kunnen
leven, maar het was duidelijk dat een ander deel hier geen genoegen mee
nam. Ik zou zonder twijfel zometeen ter verantwoording worden geroepen
door dat deel van de zaal; de moed zonk me in de schoenen. 
Triefel was klaar met het verslag en kondigde aan dat er vragen gesteld
konden worden. Konrad en ik werden gevraagd ook aan de bestuurstafel
plaats te nemen. De eerste vraag was meteen raak; een tovenaar van een jaar
of 50, stevig van bouw en nog gestoken in zijn werkkleding, blijkbaar een
wegwerker, nam het woord: 
‘Geachte aanwezigen, mijn opmerking betreft Bruno en dan met name zijn
intieme relatie met deze Clementine Lenderink. Sorry, wij hebben al heel wat
meegemaakt hier bij ons Genootschap, maar dit slaat toch werkelijk alles. De
stad ligt in puin en wij zijn voor informatie afhankelijk van het liefje van de
aanstichtster van deze catastrofe. Hoe denken de dames en heren hier voor
ons, dat de leden überhaupt gaan overwegen dit te accepteren? Graag een
antwoord van Bruno zelf!’Ik voelde hoe de woorden niet verder kwamen dan mijn keel en mijn hersenen
niet meer in staat waren tot het formuleren van het simpelste zinnetje: 
‘Ik, eh, ik... Eh, i..’ 
‘De heer Melchior is deze middag pas teruggekomen van een vermoeiende en
enerverende reis, die zoals gezegd tot aan de Pools/Wit-Russische grens
voerde. Hij heeft een aantal bewegende ervaringen gedaan en is zonder twijfel
zeer vermoeid. Hij is volledig open geweest over zijn relatie met Clementine
Lenderink en geniet het vertrouwen van het voltallige bestuur. U heeft
aangegeven dat u antwoord van de heer Melchior persoonlijk wenst; ik wens u
veel succes in uw streven, maar ik ben bang dat u van hem nauwelijks iets
zinnigs meer te horen zult krijgen.’ 
Van Ovenzande was opgestaan en had het woord genomen. De laatste zin was
ironisch bedoeld en miste zijn doel niet, uit de zaal klonk geginnegap. Van
achterin werd geroepen: ‘Hé Bruno, heeft ze je zo uitgeput?!’ wat harder
lachen tot gevolg had. Van Ovenzande maande tot stilte. 
‘Wij delen uw bezorgdheid, maar hebben geen enkele reden om aan de
integriteit van de heer Melchior te twijfelen. Daarentegen zijn we de heer
Melchior en de heer Brandt zeer erkentelijk voor het verrichte onderzoek en
onder de indruk van de hoeveelheid gegevens die de heren boven water
hebben weten te krijgen in zo’n kort tijdsbestek.’ 
Ze was nog niet klaar: ‘Ik moet u overigens ongelijk geven wat betreft uw
uitspraak, dat u “al heel wat heeft meegemaakt, hier bij ons Genootschap”.
Ons Genootschap heeft een jarenlange periode van rust gekend en we zijn
geen crisissen meer gewend. Laten we ons nu, in deze crisis, van onze beste
kant laten zien en als Genootschap de problemen eendrachtig te lijf gaan en
ons niet verliezen in onderling geruzie.’ 
Uit de zaal klonk een weifelend applaus, dat langzaam in volume toenam. Van
Ovezande had de gemoederen voorlopig tot bedaren gekregen; ze ging weer
zitten. Aan de gezichten van enkele bestuursleden was te zien, dat zij de
eensgezindheid maar fragiel vonden. 
Toen kwam de vraag wat nu de handelwijze van het bestuur met betrekking
tot de Lenderinks was. Triefel nam het woord weer. 
‘Ten eerste: we weten niet 100% zeker, dat de Lenderinks, of één van hen,
verantwoordelijk is voor de overschrijdingen, maar gezien het karakter van het
incident in Przewłoka, waarbij op catastrofale manier werd geëxperimenteerdmet onder meer de geofysische krachten, lijkt het zeer aannemelijk, dat
Alexander Lenderink hier de hand in heeft. De overschrijdingen zijn zonder
twijfel het resultaat van een balansverstoring in de geofysische integriteit en
we weten nu, dat de Lenderinks hier diepgaande kennis van hebben. In
hoeverre en hoe Clementine Lenderink hierbij betrokken is, weten we niet. Het
feit, dat ze aan haar huis gekluisterd is, laat in ieder geval de mogelijkheid
open, dat zij er geen actief aandeel in heeft. Het bestuur heeft naar aanleiding
van de verslaggeving van de heren Melchior en Brandt, besloten, dat we
allereerst willen proberen het contact tussen Clementine Lenderink en Bruno
Melchior te benutten om nog meer informatie te verkrijgen. We gaan ervan
uit, dat dat zal leiden tot een effectieve aanpak van de problemen.’ 
Niet alle aanwezige magiërs leken overtuigd. Iemand stond op en riep: 
‘En als we nou eens met z’n allen hun huis binnenvallen en ze het ziekenhuis in
slaan? Dat lijkt me een veel simpelere aanpak!’ 
‘Dat zou op bijna elke manier verstoten tegen de richtlijnen van het
Genootschap van Magiërs en tegen de wetten van de gewone mensen. We
zouden bestraft worden en moeten motiveren waarom we het hebben
gedaan. Verder betwijfelen we of dit werkelijk zo eenvoudig zou zijn. We
vermoeden, dat Max Lenderink een groot deel van zijn inspanningen heeft
geïnvesteerd in de weerbaarheid van hem en zijn kinderen.’ 
Ook dit argument kon niet worden tegengesproken, maar kon de aanwezigen
ook niet echt overtuigen. Er hing een ontevreden stemming in de zaal. Ik vroeg
me af, of dat niet ook het resultaat was van de vele overschrijdingen. De hele
stad leed eronder; waarom zouden magiërs er dan ongevoelig voor zijn?
Voordat ik het wist, had ik het woord genomen: 
‘Ik wil iedereen vragen zich te realiseren, dat we allemaal te lijden hebben
onder het grote aantal overschrijdingen. Dat heeft een uitwerking op ons
oordeelsvermogen. De crisis is op zich al ernstig, maar onze beleving ervan,
wordt er rechtstreeks door beïnvloed, in negatieve zin wel te verstaan.’ 
Ook dit kon niet worden betwist, maar nam de ontevredenheid niet weg. Wel
keek Triefel me aan met iets van waardering in zijn blik. Hij besloot de
bijeenkomst, nadat ook hij nog een keer tot kalmte had opgeroepen. Na
afloop kwam hij naar me toe. 
‘Jouw opmerking kwam op een goed moment. Dankjewel daarvoor. Ik realiseer
me, dat erg veel op jou aankomt nu. Overschrijdingen zijn sowieso jouwterrein. Daar komt bij, dat je contact hebt met Clementine en dat jij samen met
Konrad het verleden van de Lenderinks hebt onderzocht. Ik wil je daarvoor
bedanken. Maar ik wil vooral dat je weet, dat ik aanspreekbaar ben, als je hulp
of raad nodig hebt. Dag en nacht.’ 
Het greep me aan, dat Triefel zo zijn waardering voor me uitsprak. Mijn
tovenaarsbestaan was jarenlang bepaald door de geestdodende
strubbelingen met de gemeente en nu stond ik opeens in het middelpunt van
de aandacht van mijn vakgenoten. Ik kreeg waardering, maar ik was ook
omstreden. Het leven had me vol bij m’n kraag gegrepen en ik werd
meegesleurd. Ineens. 
Toen ik thuiskwam, gunde ik mezelf nog een sigaret op de bank en daarna
ging ik naar bed. Anderhalf uur later zat ik weer te roken op de bank; het was
drukkend warm in m’n slaapkamer en ik had nog geen oog dichtgedaan.19
Er ontstond een bijna perfecte vortex 
De volgende dag fietste ik door de stad naar het huis van de Lenderinks. Ik
had Clementine al niet meer gezien sinds de dag dat ik naar Italië was
vertrokken, 11 dagen geleden. Ik belde aan, maar ik hoorde niks. Ik belde nog
een keer aan. Ze zou toch thuis moeten zijn... Na de derde keer bellen deed ze
de deur op een kier open, maar ze liet me niet binnen. 
‘Hallo Clementine..’ 
Ze gaf geen antwoord, zuchtte en keek me niet aan. Toen richtte ze alsnog
haar ogen op me. 
‘Hallo Bruno.’ 
Ze keek weer weg en leek te twijfelen. Toen ging ze verder. 
‘Je moet je realiseren, dat ik weet wat je komt doen, Bruno. Je komt om me uit
te horen en je wilt dat ik je help mijn broer te verraden. En je weet dat ik
niemand heb, behalve mijn broer. Je weet dat hij de enige is, die altijd van me
heeft gehouden en die me nooit in de steek zal laten. Je weet beter dan wie
ook op deze wereld wat we samen hebben meegemaakt.’ 
‘Jij moet je realiseren, dat ik ook ben gekomen voor jou, omdat ik jou graag wil
zien. En je moet je ook realiseren, dat ik er intussen domweg moe van ben.
Moe van de overschrijdingen, moe van de druk die ineens op mijn schouders
rust en moe, omdat ik al dagen naar jou verlang.’ 
Ze keek me aan en deed de deur toen verder open. 
‘Toe dan maar, tovenaar, kom maar even bij me uitrusten.’ 
Ik liep achter haar aan het huis in. Ze droeg een donkerblauwe zijden peignoir
afgezet met een subtiel bloemmotief. Hij reikte tot halverwege haar kuiten en
viel prachtig langs haar benen. Ik kreeg de indruk, dat ze er weinig onder
aanhad. Haar haar droeg ze los en ze was niet opgemaakt. Misschien had ze
nog in bed gelegen, toen ik aanbelde. Ze keek niet achterom en liep regelrecht
naar de bank, waar ze zich op neer liet ploffen. 
‘Ik ben ook moe, Bruno. Ik weet ook niet wat ik moet doen. Er gebeurt zo veel,
Alexander verbergt dingen voor me, ik merk allerlei verstoringen in de aarde,
jij confronteert me plotseling met Przewłoka.’‘Sorry, maar zei je dat je veel verstoringen in de aarde voelde? Weet je eigenlijk
wel wat er aan de hand is?’ 
‘Wat is er dan aan de hand? Je weet dat ik niet buiten de deur kom.’ 
‘Dat meen je niet.. Heeft Clemens, eh.. Alexander bedoel ik, niets verteld over
wat er in de stad aan de hand is?’ 
‘Dat het warm is en dat de mensen vermoeid en kort aangebonden zijn.’ 
‘Clementine, de halve stad ligt open, overal vinden overschrijdingen plaats. De
mensen zijn inderdaad vermoeid en kort aangebonden. Maar in wezen zijn ze
vooral bang, omdat niemand begrijpt wat er aan de hand is. Alexander is
vanuit zijn functie hoofdverantwoordelijk voor de reparatie van de scheuren in
het plaveisel. Meen je serieus, dat hij daar niets over verteld heeft?’ 
‘Dus dat is het, waar jullie je zo druk om maken. Ik dacht dat het nog steeds
ging om het feit dat Alexander en ik ons niet bij het Genootschap willen
aansluiten... Ooh Bruno, laat me even de dingen op een rijtje zetten.’ 
Ze zweeg en keek zorgelijk voor zich uit. Ik kon niet stil blijven. 
‘We denken dat Alexander achter de overschrijdingen zit. Dat hij ze voor jou
verzwegen heeft, maakt hem nog verdachter. Zeker gezien jullie achtergrond.’ 
‘Jezus Bruno, natuurlijk zit Alexander erachter! Doe maar niet alsof dat zo’n
geniale veronderstelling van je is.’ 
Ze keek me kwaad aan, maar ik kon aan haar ogen zien, dat ze vooral
geschrokken was. Ze geneerde zich voor de situatie en ze had er geen
behoefte aan, dat ik de wijsneus uithing. ‘Bruno, ik wil dat je nu gaat en me
met rust laat. Ik wil absoluut verder met je praten, maar vandaag niet meer.
Snap je dat? Kom morgen weer. Probeer een nacht goed te slapen, ik zal het
ook proberen en laten we dan morgen overleggen wat we moeten doen.’ 
Ik vond dit moeilijk. Ik had een heel andere voorstelling gehad van hoe we de
dag zouden doorbrengen. Ik keek haar aan en ik zag in haar ogen, dat mijn
verlangen naar haar, haar niet ontging. 
‘Wil je mij zo graag?’ 
‘Ja..’ 
Haar handen maakten mijn broek los en trokken hem omlaag. Mijn pik was
meteen hard. Ze streelde hem oneindig zacht en fluisterde: 
‘Ik wil dat je zometeen mijn hoofd vastpakt en me zo neukt’. 
Ze liet haar mond over mijn lul zakken, totdat haar neus mijn buik raakte. Ik
kwam binnen seconden klaar.‘Kom morgen terug en probeer uit te rusten,’ zei ze toen ik even later het huis
weer verliet. 
De rest van de ochtend probeerde ik een systematische inventarisatie van de
overschrijdingen in de stad te maken. Eigenlijk was het niet nodig, omdat in
mijn afwezigheid andere tovenaars de taak van me hadden overgenomen,
maar het gaf me iets te doen, en misschien zou ik ergens op stuitten, dat
anderen was ontgaan. Maar ik hoopte vooral, dat de routine, mijn gemoed een
beetje tot bedaren zou brengen. Aan het begin van de middag ging ik naar
huis. Ik at instant noedels en ging aan tafel zitten, om de overschrijdingen in
kaart te brengen. Ik draaide een sigaret, stak hem aan en begon toen voor
elke overschrijding een rode stip op de stadskaart te zetten. Er ontstond een
bijna perfecte vortex, met als middelpunt het gemeentehuis. Wat bewoog
Alexander Lenderink om zo nadrukkelijk op zichzelf te wijzen? 
Daarna belde ik Triefel om hem te vertellen wat de dag tot nu toe gebracht
had. 
‘Het lijkt er dus op, dat Clementine niet op de hoogte was van de dingen die
haar broer aanricht en haar broer, aan de andere kant, doet geen moeite zijn
daden voor ons verborgen te houden,’ zei Triefel. 
‘Ja, maar ik krijg ook het gevoel, dat Alexander wel snapt, dat Clementine het
via ons, via mij dus eigenlijk, snel genoeg te weten zou komen. Net zoals van
Ovenzande en jij er meteen achter waren, is het hem ook niet ontgaan, dat ik
iets met zijn zus heb.’ 
Er viel een korte stilte. 
‘We zouden dus eigenlijk kunnen aannemen, dat hij door ons gezien wil
worden. Alsof het een schreeuw om aandacht is. Dat zou een begin van een
motief zijn...’ zei Triefel na een tijdje. ‘We zouden hem die aandacht kunnen
geven. We zouden zijn ijdelheid kunnen strelen, misschien is dat zijn zwakke
punt... Heb je tijd om nu meteen met mij naar het gemeentehuis te gaan?’ 
‘Ja, dat heb ik.’ 
‘Neem die kaart mee, ik zie je voor de ingang.’ 
Een kwartier later gingen we door de draaideur naar binnen. Triefel vroeg het
meisje bij de receptie, of ze ons wilde aanmelden bij de heer Dicee. Ze belde
op en zei toen, dat we mochten doorlopen; Lenderink had haar gezegd dat we
de weg kenden. In de lift vertelde ik Triefel over het uitzicht op Lenderinks
kamer, dat het adembenemend was. Toen we uit de lift stapten stondAlexander Lenderink op ons te wachten . Door alles wat ik over hem te weten
was gekomen, leek zijn gestalte indrukwekkender te zijn geworden. Niet
zozeer qua grootte, maar wat betreft zijn aanzien. Triefel leek zo op het eerste
gezicht niet onder de indruk van Lenderink. Hij straalde de waardigheid en
anciënniteit van een genootschapsvoorzitter uit. Ik rechte mijn rug naar zijn
voorbeeld. 
‘Heren, komt u verder. U zult begrijpen, dat ik deze dagen niet veel tijd heb,
maar een paar woorden wissel ik graag met u.’ 
We liepen achter hem aan zijn kamer in. Hij liep naar het raam en met het licht
van de zomerzon en het uitzicht over de stad achter zich, draaide hij zich om,
leunde hij op de vensterbank, kruiste zijn armen en zei: 
‘Heren, waarmee kan ik u van dienst zijn?’ 
Triefel antwoordde: 
‘Alexander Lenderink, het is duidelijk, dat je in je rol als ambtenaar
verantwoordelijk bent voor het herstel van de schade aan het plaveisel in de
stad, maar het is inmiddels net zo evident, dat je in je hoedanigheid als magiër
verantwoordelijk bent voor het ontstaan ervan. We weten, dat je hier de
capaciteiten voor hebt. We weten, dat jij en je zus door jullie vader Max in
Przewłoka zijn ingewijd in het manipuleren van geofysische en vitale krachten.
Je weet dat je daarin onze vaardigheden bij verre overtreft.’ 
Hij zweeg een moment. 
‘Het Genootschap van Magiërs in deze plaats sommeert je deze activiteiten
meteen te staken, om verdere onrust onder de bevolking te voorkomen.’ 
‘Hugo, Bruno, mijn complimenten voor jullie speurwerk. Jullie zijn veel over mij
en mijn zus te weten gekomen. Maar er zijn ook nog een paar zaken die jullie
nog niet weten: jullie weten niet waarom ik dit doe en jullie weten niet hoe
jullie mij ertoe kunnen bewegen, ermee te stoppen. Want met alle respect
voor jouw positie, Hugo, je hebt niet de autoriteit, om mij te kunnen
commanderen.’ 
Hugo en ik keken elkaar aan met een blik die leek te zeggen: ‘weet jij hier een
antwoord op?’ en met die blik kreeg Alexander zijn gelijk. 
‘Maar wat niet is, kan nog komen, en ik moedig jullie zeer aan, jullie onderzoek
voort te zetten.’ 
Hugo zweeg. Ik kon voelen, dat hij grote moeite had zijn waardigheid te
handhaven. Hij was als voorzitter van ons Genootschap bij mijn weten nognooit zo weggezet door een andere magiër. Hij leek voor een moment
gevangen in het oogcontact met Alexander, maar wendde toen zijn blik af. 
‘Kom Bruno, we gaan,’ zie hij. 
We liepen door de gang naar de lift en pas nadat de deur zich had gesloten en
we weer naar beneden zoefden, sprak hij weer: 
‘Dat ging niet slecht! Hij voelde zich superieur aan ons en in die zin hebben we
wel degelijk zijn ijdelheid gestreeld. En we weten nu wat we moeten doen.
Luister, Bruno, we hebben alle reden om aan te nemen, dat Clementine ons
antwoord op zijn eerste vraag kan geven: waarom hij dit doet. Ga hier achter
aan.’ 
‘Ik zie haar morgen weer.’ 
Voor het gemeentehuis scheidden zich onze wegen. Triefel gaf me een hand. 
‘Fijne avond, Bruno, rust goed uit, je ziet er moe uit.’ 
‘Fijne avond, Hugo.’ 
‘s Avonds had ik geen puf meer om iets te koken. Ik at gebakken eieren met
daaroverheen kaas gesmolten, gebakken halve tomaten en geroosterd brood.
Na het eten ging ik aan tafel zitten en rolde een sigaret. Ik zocht het lijstje op,
dat ik al een hele tijd terug gemaakt had. Ik stak de sigaret op en begon het
lijstje te lezen, en corrigeerde het: 
Clemens en Alexandra Dicee 
Alexander en Clementine Lenderink : 
Hij is een ambtenaar bij de Dienst Openbare Werken 
Wat zij doet is onbekend 
Onbekend is tevens in welke verhouding zij tot elkaar staan: broer en zus,
dan wel man en vrouw 
Ze zijn vanuit Polen naar Nederland verhuisd, zegt hij 
Ze zijn allebei onmiskenbaar magisch zeer begaafd 
Het is bijna onmogelijk iets voor hun verborgen te houden: ze lijken alles
al te weten (ook dat ze vanavond bezoek van ons gaan krijgen?) 
Hij is onpeilbaar in hetgeen hij nastreeft, wat ruimte laat voor zeer nare
vermoedens 
Zij lijkt in eerste instantie eerlijker wat betreft haar motieven en lijkt geen
kwaad in de zin te hebben 
Zij is een voorvechter van vrij tovenaarschap, naar het zich laat
vermoeden hij ookZij is mooi 
Ik heb fantastisch met haar geneukt 
Ik voegde toe: 
Hij en zij zijn broer en zus 
Ze zijn de kinderen van Max Lenderink, een gedesillusioneerde
Nederlandse tovenaar en Ulrike Stahl, een Duitse tovenares, die suicide
pleegt, als de kinderen nog zeer jong zijn. 
Ze zijn geboren in Duitsland en hebben een groot deel van hun jeugd in
een oerbos in Polen gewoond 
Hun vader heeft de manipulatie van aardse en vitale krachten tot op zeer
grote hoogte leren beheersen, maar is er aan ten onder gegaan 
Zij zijn hier mogelijk door getraumatiseerd 
Hij manipuleert aardkrachten om overschrijdingen te forceren. De stad is
hierdoor ernstig uit balans geraakt en we moeten vrezen dat gewone
mensen een onnatuurlijke gang van zaken gaan vermoeden 
Zij is door hem aan huis geketend. Waarom is niet bekend 
Zij moedigde ons aan hun achtergrond te achterhalen 
Hij informeert zijn zus niet over hetgeen hij doet 
Hij is ijdel en lijkt in zijn ijdelheid een zwak punt te hebben. Hij kleineert
het Genootschap, in de persoon van Hugo Triefel, openlijk 
Hij daagt het Genootschap uit zijn motieven te achterhalen en het gezag
te ontplooien hem te stoppen 
Toen ik klaar was met de lijst, ging ik naar bed.20
Tot nu toe maak je al mijn verwachtingen waar 
Het regende toen ik wakker werd. Die dag stond er maar één ding op mijn
agenda: Clementine bezoeken. Omdat ik verder nergens naar toe moest, nam
ik de tijd om rustig op te staan. Mijn ontbijt leek veel op m’n avondeten en ik
zette na het ontbijt een tweede kop koffie, stak een sigaret op en nam mijn lijst
van gisteravond nog eens door. Clementine was me een raadsel. Zij zat
opgesloten in het huis, maar leek tot op grote hoogte solidair met degene die
haar had opgesloten. Als broer en zus leken de twee me erg close; dat moest
haast wel, na alles wat ze samen hadden meegemaakt. Toch hield Alexander
Clementine niet op de hoogte van wat hij allemaal uitvoerde. Dat zou kunnen
betekenen, dat Alexander er van uit ging, dat Clementine zijn acties zou
afkeuren. De opsluiting en het verzwijgen wezen op een conflict tussen de
twee. Een hechte relatie aan de ene kant en verdeeldheid aan de andere kant,
eigenlijk is dat wat de verhouding tussen broers en zussen normaal gesproken
typeert. In het geval van Alexander en Clementine had het alleen zo’n extreme
vorm aangenomen, maar aan de andere kant: alles aan hun was extreem. 
Ik legde het lijstje weg en ging nog even op de bank zitten om na te denken.
Als Clementine Alexander’s daden afkeurde, zou dat ook kunnen betekenen,
dat ze ons misschien zou helpen hem tegen te werken. Terwijl ik dat dacht,
kreeg ik er al een rotgevoel over. Ik wilde Clementine niet tegen haar broer
opzetten. De twijfel, of ik de juiste persoon was voor de opgave die mij was
toegewezen, stak weer de kop op. Niet nu! Ik zette alle gedachten uit m’n
hoofd, trok m’n regenjas aan en fietste naar Clementine. Na de hitte van de
afgelopen dagen, leek de stad in de regen aanvankelijk wat beter te
verdragen. Maar er hing nu een neerslachtigheid tussen de huizen. De regen
op de uitgedroogde straten maakte een weeë lucht vrij, die me de adem
benam. 
Het liep tegen 10 uur toen ik aanbelde bij Clementine. Ze deed open. Ze had
zich opgemaakt, maar dat kon niet verhullen, dat ze geen goede nacht had
gehad. Ze droeg weer een spijkerbroek, maar anders dan de vorige keer,
maakte ze nu een enigszins een matte indruk. Ze liep voor me door de gang
en gebaarde me in de woonkamer op de bank te gaan zitten. Zijzelf bleefstaan, armen over elkaar. 
‘Bruno, wat je me gisteren verteld hebt, was nieuw voor me, geloof je dat?’ 
Ik knikte. 
‘Alexander en ik hebben gepraat, vannacht. Aan de ene kant verbaast het me
niet, wat hij aan het doen is, aan de andere kant keur ik het af. Hij wist dat ik
ertegen zou zijn, dus heeft hij het voor me verzwegen.’ 
‘Waarom doet hij het, Clementine?’ 
‘Alexander denkt, dat de mensen verwend zijn. De mensheid streeft sinds haar
bestaan naar gemak en naar zekerheid, en zijn daarin eigenlijk heel succesvol.
Maar het resultaat van alle veiligheid en welvaart, is dat de mensen alleen
maar ontevredener worden. Hoe beter ze het hebben, hoe meer ze klagen. De
magische Genootschappen werken deze ontevredenheid alleen maar in de
hand; ze behoeden de mensen tegen de geringste dreigingen, maar geen
mens weet, of waardeert dat nog. Neem jou nou: jij laat jezelf op het
gemeentehuis uitlachen door ambtenaars met hun aangevulde pensioengat
en vakantiegeld, terwijl ze geen idee hebben van wat jij allemaal voor hun
doet.’ 
Ik dacht na over haar woorden. Eigenlijk drukten ze precies uit, waarom ik me
zo vaak rot voelde. Ik zag Alexander voor me, zoon van Max, geteisterd door
het leven, verraden door de mensen. Een golf van sympathie voor deze man
ging door me heen. Clementine ging verder: 
‘Uiteindelijk doet Alexander dit om de mensen weerbaarder te maken.
Momenteel stagneert hun ontwikkeling alleen maar. Hij wil ze laten begrijpen,
dat er geen garanties zijn in het leven, geen zekerheid. Hij denkt, dat alleen
tegenslag, verlies en opoffering de mensen sterker kan maken. Aan de
weerstand groeit de mens.’ 
‘Hoe denk jij erover?’ 
‘Ik geef je later antwoord op die vraag,’ zei ze. ‘Wil je iets drinken?’ 
‘Eehm, ja, een glas water graag.’ 
Ze liep naar de keuken en kwam even later terug met twee glazen water. Ze
ging nu wel zitten en legde haar hoofd op de rugleuning van de bank en keek
omhoog. 
‘Heb jij sigaretten bij je, Bruno?’ 
‘Shag, is dat ook goed?’ 
‘Als jij er eentje voor me draait, prima!’Ik rolde een sigaret, stak hem aan en gaf hem aan haar. Daarna draaide ik er
nog een voor mezelf. We rookten beiden en zwegen een tijdje. Toen ging ze
verder: 
‘Vanaf onze kindertijd, waren Alexander en ik verschillend. Logisch natuurlijk,
hij was een jongen, ik een meisje. Hij adoreerde onze vader en wilde alles van
hem leren, wat er te leren viel. Ik hield ook van mijn vader, maar ik voelde me
niet altijd gezien door Max en Alexander. In Przewłoka was ik veel alleen in de
bossen en bracht de lessen van mijn vader op mijn manier in de praktijk. Ik
had niet het fanatisme van Alexander en deed de dingen het liefst op een
ingetogen manier. Ik vond het heerlijk om met de dieren en de planten bezig
te zijn. Er was een roedel wolven, dat mij in hun midden accepteerde. Ik heb
me zo gelukkig met hun gevoeld.’ 
Ze keek me aan, met lieve ogen. 
‘Jij, Bruno, jij doet me denken aan één van die wolven. Een mannetje, een
beetje op zichzelf, een beetje melancholisch, maar zo trouw, zo vol liefde..’ 
Ze boog zich naar me toe en gaf me een zachte kus op mijn wang. 
‘Onze vader zag, dat Alexander en ik verschillend waren en probeerde mij een
evenredig deel van zijn aandacht te geven. Ik voelde me wel degelijk geliefd
door hem, maar Alexander kon veel fanatieker zijn dan ik en Max meesleuren
in zijn enthousiasme. In feite leek het wel of Alexander zich meer zorgen
maakte over de liefde van onze vader dan ik. Hij was soms jaloers en onaardig
naar mij en vond dat ik te passief en te “lief” was. Op een dag was hij me
gevolgd, toen ik naar het roedel wolven was gegaan. Ik lag net bij de Bruno
wolf, toen hij opdook en me begon uit te lachen. “Wolvenkind, je stinkt!” riep
hij. Dat had hij beter niet kunnen doen. De wolf was geschrokken door het
plotselinge verschijnen van Alexander en viel hem aan. Wolven doen dat, hun
verbondenheid is absoluut; ik kon hem ternauwernood tegenhouden. Het
incident zorgde er wel voor, dat hij meer ontzag voor me had, ook al was ik
hem te lief, haha!’ 
Ze zweeg even, keek me aan en glimlachte. De herinneringen aan Przewłoka
hadden een warmte in haar gelaat zichtbaar gemaakt die er eerder die
ochtend nog niet was. 
‘Max heeft vaak tegen ons gezegd, dat we bij elkaar moesten blijven en elkaar
moesten helpen, als hij er op een dag niet meer zou zijn. Hij zei, dat onze
talenten gecombineerd ons onverslaanbaar zouden maken, dat we samennergens bang voor hoefden te zijn, dat wij samen sterker zouden zijn, dan hij
in z’n eentje ooit zou kunnen zijn. Maar voor ons was dat een verhaal waar we
liever niet naar luisterden. We hadden onze moeder verloren, we zouden onze
vader voor altijd bij ons houden. Wat Alexander en mij het meest verbond,
waren de lessen die onze vader ons gaf. Alexander is weliswaar begaafder wat
betreft het stoffelijke, het aardse en mijn talenten liggen meer op het gebied
van het leven, maar Max wilde dat we alles leerden en elkaar daarbij hielpen.
Op die manier waren we met z’n drieën en kregen we waardering voor elkaars
vaardigheden. Omdat er verder niemand was, zijn Alexander en ik op die
manier heel dicht bij elkaar gekomen.’ 
Ze zweeg weer, nu wat langer. Uiteindelijk ging ze verder: 
‘Bruno, je moet begrijpen, dat wij na Max’ dood helemaal niemand meer
hadden. We zijn weggegaan uit Przewłoka en hebben samen jarenlang
rondgezworven. We hebben veel mensen leren kennen, mannen en vrouwen;
we hebben veel geleerd over hoe mensen met elkaar omgaan. We leerden hoe
we de mensen voor ons karretje konden spannen, hoe we aan onderdak en
eten kwamen. We leerden talen, we leerden hoe we geld konden verdienen,
we leerden van luxe te genieten. We leerden hoe we mannen en vrouwen
moesten verleiden en we leerden hoe het was om verleid te worden. Voor
Alexander was het zo eenvoudig zijn omgeving te charmeren, nou ja, je kent
hem zelf ook. We deden wat onze vader ons gevraagd had: we bleven bij
elkaar, tenminste lange tijd. Hoewel we altijd onze conflicten hadden, wisten
we, dat we als het er op aan kwam alleen elkaar hadden. Maar de haat-liefde
nam soms heftige vormen aan. Alexander is zo narcistisch, er valt bij tijd en
wijle totaal niet met hem te leven. En ik neem aan dat ikzelf ook niet de
makkelijkste ben. Als het me allemaal teveel werd, dreigde ik hem te zullen
verlaten. Dat was lange tijd voldoende om hem te laten beseffen, dat het geen
vanzelfsprekendheid was, dat ik er altijd zou zijn. Maar eerlijk is eerlijk: ik
overwoog niet serieus hem te verlaten, ik gebruikte het, om Alexander in toom
te kunnen houden. Toen we in dit huis zijn gaan wonen, heeft hij het me
betaald gezet en mij aan dit huis geketend.’ 
‘Het is voor mij totaal onvoorstelbaar hoe je dat uithoudt!’ 
‘Het is ook niet om uit te houden, Bruno!’ schreeuwde ze uit. ‘Het is
afschuwelijk! Maar het ergste is, dat mijn verhouding met Alexander totaal
verhard is. Dat hij bijvoorbeeld die overschrijdingen forceert, en dat voor mijverzwijgt. Ik hou nog steeds van hem, hij is mijn broer, maar tegelijkertijd word
ik gek van hem en haat ik hem!’ 
‘Ik zal je bevrijden.’ 
Voor ik het wist, had ik het gezegd. Maar toen realiseerde ik me, dat dat de
enige manier was om Alexander te kunnen stoppen. Een bevrijde Clementine
was de enige die Alexander onder druk zou kunnen zetten. Ik had geen idee
hoe ik het aan zou moeten pakken, maar ik moest dus wel.. 
‘Ooh meneertje de tovenaar gaat mij bevrijden. En hoe denk je dat voor elkaar
te krijgen?’ 
Ze keek me boos aan. Voor een moment wist ik niet wat ik moest antwoorden. 
‘Clementine, ik ga proberen je te helpen. Ik weet weliswaar nog niet hoe, maar
dat is nog geen reden om laatdunkend of kwaad tegen me te doen.’ 
Ze leek na te denken over wat ik gezegd had en glimlachte toen. 
‘Je hebt gelijk. Sorry, ik ben wanhopig. Ik heb er al zo vaak mijn hoofd over
gebroken, maar ik zie absoluut geen manier hoe ik uit deze situatie bevrijd zou
kunnen worden.’ 
‘Dan gaan we daar over nadenken. Twee weten meer dan één.’ 
Het was een hele tijd stil. Ik dacht na over wat ik gezegd had, of er überhaupt
een kans was, dat ik het waar zou kunnen maken. Alsof ze m’n gedachten las,
begon Clementine weer: 
‘Je committeert je aan mij; aan mijn persoon. Je spreekt uit, dat je mij zult
helpen. Ik wil pas, dat je dat doet, als ik het idee heb, dat je daar de
consequenties van overziet.’ 
‘En dat zijn?’ 
‘Ten eerste kan het mislukken en dat zou kunnen betekenen, dat mijn situatie
verslechtert. Ik verlang niet van je, dat je belooft te zullen slagen, maar ik wil
wel, dat je je realiseert, dat falen nare gevolgen kan hebben. Verder schep je
nu bij mij een zekere verwachting. Ik kom in een afhankelijke positie van jou, ik
reken erop, dat je daar op een goede manier mee om zult gaan. Je weet wat de
vos tegen de kleine prins zei...’ 
‘Nee, wat zei die?’ 
‘Dat je verantwoordelijk bent voor degene die je temt... Jij temt mij, Bruno.’ 
Ze pakte m’n hand en keek me aan. Daar zat ze, de machtige tovenares, de
hulpeloze prinses, de prachtige vrouw en ze wilde zich aan mij overgeven, als
ik bereid was de implicaties te accepteren. Maar ik wist niet wat het betekendeom de verantwoordelijkheid voor deze vrouw op me te nemen. Hoe kon ik dat
weten? 
‘Hoe kan ik weten, of ik die verantwoording aankan, Clementine?’ 
‘Dat kun je niet weten, Bruno, niets is zeker in het leven. Maar ik zou me voor
het eerst in lange tijd geborgen weten, als jij de bereidheid uitspreekt.’ 
Ze was even stil. 
‘En dat ik me aan jou overgeef, wil ook zeggen, dat ik er vertrouwen in heb, dat
jij het aankunt.. Heb je niet gemerkt, hoe ik je de afgelopen tijd aangemoedigd
heb, om door te gaan. Tot nu toe maak je al mijn verwachtingen waar, Bruno.
Al mijn verwachtingen...’ 
Ze boog zich naar me toe en kuste mijn lippen. Ik streelde haar door haar haar
en keek haar aan. Ik kon het niet helpen, maar ik realiseerde me, dat
Alexander èn Clementine beiden de kunst verstonden mensen om hun vingers
te wikkelen. En ik was een speelbal in hun handen... Was het niet een illusie te
veronderstellen, dat ik Clementine getemd had? 
Maar ondanks die twijfel fluisterde ik: 
‘Ik doe het, Clementine, ik ben bereid...’21
Blijkbaar meenden we het serieus 
Kort voordat Clementine Alexander weer thuis verwachtte, vertrok ik. Ik kon
me nauwelijks iets van de afgelopen uren herinneren, alleen dat er geen eind
aan leek te komen. 
‘Bevrijd me, Bruno,’ had Clementine gefluisterd toen we afscheid namen. 
Al fietsend door de stad, werd ik snel weer teruggehaald in de werkelijkheid.
Het was nog steeds grauw weer en er hing een bedompte geur in de lucht. Ik
belde Hugo Triefel, om hem verslag te doen, van wat ik te weten was
gekomen. Hij was enthousiast, omdat we nu het antwoord hadden op de
eerste vraag van Alexander: waarom hij de overschrijdingen veroorzaakte. Ik
vertelde, dat Clementine naar eigen zeggen niets te verwijten viel en dat we
een manier hadden, om Alexander onder druk te zetten, namelijk door haar te
bevrijden uit haar lokatiebeperking. Ik gaf ook aan, dat ik geen idee had hoe ik
dat aan moest pakken. Hugo antwoordde, dat hij daarover met een aantal
experts binnen het Genootschap zou overleggen. Hij wenste me een fijne
avond en we hingen op. 
Er waren weinig mensen op straat en de mensen die ik zag, haastten zich naar
een veilig heenkomen, leek het wel. Maar was er nog een veilig heenkomen?
In de media liepen de theorieën over wat er aan de hand was wijd uiteen.
Voortekenen van de apocalypse verwisselden boompje met mislukt militair
experiment en wraak van de natuur. De wildste theorieën gingen van hand tot
hand en weldenkende mensen leken ineens in de minderheid. Logisch ook;
welk weldenkend mens zou durven beweren: “de oorzaak van deze ellende is
een narcistische tovenaar met een moeizame relatie met zijn zus”. Plotseling
moest ik lachen, want de waarheid was voorlopig veilig. De waarheid was zo
vergezocht, dat niemand mij serieus zou nemen, als ik hem zou verkondigen!
Aan de andere kant maande het opbloeien van de samenzweringstheorieën
tot haast, want als de gemoederen eensgezind een schuldige zouden gaan
aanwijzen, kon dat gevaarlijk gaan worden voor de vermeende schuldige. Ik
besloot langs Konrad te fietsen, om een sigaar met hem te roken en de
situatie door te spreken. Ik belde aan in de hal van de flat waar hij woonde en
hij deed open. Ik nam de lift naar de 8e verdieping en liep over de galerij naarzijn appartement. Konrad was aan het koken toen ik binnenkwam. 
‘Zo Casanova, heb je weer hard gewerkt, vandaag?’ vroeg hij. 
‘Vast harder dan jij. Ik vond dat ik wel een sigaar verdiend had.’ 
‘Dan zul je toch eerst mee moeten eten. Daarna kunnen we roken.’ 
Hij kneedde een paar knoedels extra en maakte een halve liter bier voor me
open. We aten goulash op z’n Tsjechisch met veel rode pepers à la Konrad. Na
het eten haalde hij z’n humidor tevoorschijn. Ik ging voor een Churchill van
Partagas en Konrad ook. Blijkbaar meenden we het serieus die avond. 
‘Je ziet er gelukkig uit, Bruno.’ 
‘Dat is fijn om te horen, ik voel me ook wel gelukkig. Heb je al gehoord, dat
Hugo Triefel en ik bij Alexander Lenderink zijn geweest?’ 
‘Ja, ik hoorde het. Toch wel knap, hoe Triefel rustig bleef en zich niet heeft laten
provoceren. We weten nu dus zeker, dat hij de overschrijdingen veroorzaakt.’ 
‘Ik weet inmiddels ook waarom hij het doet,’ zei ik. Ik vertelde Konrad wat ik
die dag te weten was gekomen. 
‘Het lijkt er dus op, dat Clementine de enige is, die druk kan uitoefenen op
Alexander,’ zei Konrad toen ik klaar was. ‘En om dat voor elkaar te krijgen
moeten we haar bevrijden.’ 
‘Ja en daarover zou ik graag met jou van gedachten wisselen.’ 
‘Hoe je iemand met een lokatiebeperking zou kunnen bevrijden... Ja, dat is een
lastige...’ 
We rookten een tijdje in gedachten. 
‘Even voor de goede orde van zaken: Lokatiebeperking berust op een
drietrapshypnotisering, waarbij de eerste hypnotisering het subject aan een
lokatie bindt, de tweede hypnotisering het subject aan de eerste hypnotisering
bindt en de derde hypnotisering het subject het wachtwoord dat nodig is om
de tweede hypnose op te heffen, laat vergeten,’ zei ik. 
‘Laat vergeten klopt niet helemaal. De toegang wordt het subject ontzegd. Het
wachtwoord is er nog wel, maar er is geen manier om er nog bij te komen. Het
moet er wel zijn, tenminste, als je de tweede hypnotisering wilt kunnen
opheffen, zodat uiteindelijk de eerste hypnotisering kan worden opgeheven,’
zei Konrad. 
‘Dus als je een manier kan verzinnen, hoe je het subject het wachtwoord, waar
hij zelf niet bij kan, weet te ontfutselen, kun je degene bevrijden.’ 
‘Er is altijd nog iemand die het wachtwoord weet, tenminste als die nog leeft.’‘Degene die de lokatiebeperking heeft opgelegd, bedoel je.’ 
‘Bij diegene is het wachtwoord natuurlijk wel toegankelijk. Hij zou je het zo
kunnen vertellen. Eigenlijk is het eenvoudiger het wachtwoord van hem te
krijgen, dan van het slachtoffer, ware het niet, dat hij er natuurlijk geen zin in
heeft het te geven.’ 
‘Tenzij het aantrekkelijk wordt gemaakt het wel weg te geven.’ 
‘Je bedoelt, dat alles een prijs heeft... Ja, klopt, ook dat zou een manier zijn.’ 
‘Ik denk alleen niet, dat we een prijs kunnen opbrengen, waarmee we
Alexander zouden kunnen overhalen het wachtwoord te geven,’ zei ik. 
‘Wat ook zou kunnen, is Alexander hypnotiseren en hem zo dwingen het
wachtwoord prijs te geven.’ 
‘Dat vind ik nog niet eens zo’n slecht idee eigenlijk. Het is hem per slot van
rekening ook gelukt Clementine te hypnotiseren. Ik moet haar eens vragen
hoe dat precies gegaan is.’ 
We zwegen weer. Andere manieren om Clementine te bevrijden, wilden ons
niet te binnen schieten. 
‘Pff.. Is er geen voetbal op TV?’ vroeg Konrad na een tijdje. Hij stond op en
deed de televisie aan. We hadden geluk; een wedstrijd in de Primera Division,
die ook nog ergens om ging. Onze sigaren zouden het einde van de wedstrijd
met gemak halen.22
Je mag je eraan overgeven voor het moment 
De volgende morgen ging ik langs bij Hugo Triefel. Hij deed open en liet me
binnen. 
‘Bruno, fijn dat je er bent! Ga zitten, wil je koffie?’ 
‘Ja, graag.’ 
Hij ging naar de keuken en kwam even later terug met twee koppen. 
‘We hebben nagedacht over hoe we Clementine zouden kunnen bevrijden,’ zei
Hugo. 
‘Tja, gisteren hebben Konrad en ik er ook ons licht over laten schijnen, maar
we hebben nog geen concrete manier gevonden...’ 
‘Wij hebben wel iets kunnen bedenken, dat wil zeggen, Hilde van Ovezande,
kwam met een idee. We hebben het ook al getest!’ 
‘Vertel!’ 
‘We willen gebruik maken van versmelting. Iemand moet ongemerkt met
Alexander Lenderink versmelten.’ 
‘Dat kan niet, je merkt het onmiddellijk als iemand met jou versmelt.’ 
‘Ja, klopt, maar als degene, die met jou versmelt, daarvoor al met iemand
anders is versmolten en als hij deze persoon stiekem mee laat liften... Je
creëert op die manier een soort Trojaans paard.’ 
‘Werkt dat? Je zei, dat jullie het getest hebben?’ 
‘Het werkt in die zin, dat die derde wel degelijk versmelt met de beoogde
persoon, maar hij wordt wel opgemerkt.’ 
‘Dus? Hoe zou het dan moeten werken?’ 
‘Wat je merkt van die stiekeme persoon zijn zijn gedachten en zijn gevoelens
en zijn intenties. Alles wat er in de ziel van die stiekeme persoon gebeurt, merk
je. Maar als degene zo min mogelijk gedachten, gevoelens en wensen heeft,
wordt hij al moeilijker op te merken. Theoretisch zou hij onzichtbaar zijn, als hij
niks voelt of denkt of wil.’ 
‘Hoe zou het concreet moeten werken in het geval van Alexander? Wie
versmelt met wie?’ 
‘We dachten, dat Clementine met hem versmelt en iemand van onsmeebrengt. Degene houdt zich stil, of zo stil mogelijk in ieder geval.
Waarschijnlijk helpt het als Clementine juist heel veel dynamiek inbrengt. Ze
zou bijvoorbeeld heel boos of verdrietig kunnen zijn. En dan vraagt zij naar het
wachtwoord.’ 
‘Waarop Alexander meteen de versmelting verbreekt!’ 
‘Ja, natuurlijk, maar onze “lifter” is er dan nog steeds en zou het wachtwoord
kunnen opvangen.’ 
‘Maar die lifter heeft in ieder geval de intentie het wachtwoord te
achterhalen...’ 
‘Ja, klopt. Het is vooralsnog een theoretische methode, maar een aantal leden
zijn begonnen hier mee te experimenteren, om te kijken, of er een manier is
hoe we dit kunnen laten werken.’ 
‘Dat lijkt me een leuke werkgroep! De hele dag in elkaars ziel rondspoken!’ 
‘Misschien heb je zin om mee te doen?’ vroeg Triefel. 
Ik dacht hier even over na. Het leek me buitengewoon vermoeiend om hier de
hele dag mee bezig te zijn. Ik ging liever naar Clementine, om te vragen hoe
het Alexander gelukt was haar destijds te hypnotiseren. 
Ik vertrok en fietste naar Clementine. Het liep tegen een uur of 11, toen ik bij
haar arriveerde. Ze deed open en glimlachte, toen ze me zag. Ze droeg een
kort ongetailleerd blauw katoenen jurkje met een eenvoudig geborduurd
motief en een diep decolleté, dat met een koord werd dichtgehouden. Aan
haar voeten had ze leren teenslippers. 
‘Kom binnen,’ zei ze. Nadat ze de deur dicht had gedaan, omhelsde ze me. 
‘Fijn, dat je bent gekomen!’ 
Ze liep voor me uit de woonkamer in en gebaarde me, dat ik moest gaan
zitten. 
‘Wat wil je drinken? Zal ik koffie voor je zetten?’ 
‘Liever thee, als je hebt.’ 
Ze verdween en kwam even later terug met twee koppen thee. 
‘Ik wil graag zo precies mogelijk weten, hoe het Alexander destijds gelukt is,
om jou te hypnotiseren.’ 
‘Waarom wil je dat weten?’ 
‘Als het ons zou lukken hem te hypnotiseren, zouden we een manier hebben
hem het wachtwoord afhandig te maken.’ 
‘Ik snap het. Tja, ik vermoed, dat hij mij iets heeft toegediend, wat me wattoegankelijker heeft gemaakt, zeg maar. GHB misschien, of een of ander
slaapmiddel, ik weet het niet. We woonden hier nog maar net. Alexander was
heel opgetogen over het huis, ik trouwens ook. We zaten ‘s avonds na het eten
nog wat te praten, toen ik me heel erg ontspannen begon te voelen. Dat was
precies het verkeerde gevoel, want ik had me op dat moment juist grote
zorgen moeten maken, natuurlijk. Het relaxte gevoel nam helemaal bezit van
me en ik kan me nog vaag herinneren, dat hij de hypnose begon. Toen hij me
later uit de hypnose haalde, was het te laat. Het toppunt was, dat hijzelf
meteen vertrok en mij een paar dagen alleen heeft gelaten in het huis. Toen hij
terugkwam, was ik murw geslagen. Hij heeft me uitgelegd, waarom hij het
heeft gedaan. Ik schreeuwde, dat ik niet zijn speelgoed was, maar zijn zus, een
mens van vlees en bloed. Hij keek me aan en zei, dat hij niet zonder mij kon. Ik
antwoordde, dat hij mij nu echt kwijt was en dat ik hem, mocht ik ooit bevrijd
worden, definitief zou verlaten.’ 
Ze zweeg een moment. 
‘Weet je, zelfs nu vind ik het moeilijk dit hardop te zeggen. Na alles wat
Alexander me heeft aangedaan en hoe boos ik ook ben, ik heb nog altijd een
zwakke plek voor hem. Het is een kind, een heel bijzonder kind en een
vreselijke klootzak.’ 
Ze zweeg weer. 
‘Nu heb ik alleen de tuin...’ 
‘De tuin?’ 
‘Ja, dit huis heeft een tuin. Ik kan daar mijn ding doen. Wil je hem zien?’ 
‘Ja, zeker!’ 
We liepen door de keuken. Zodra ze de deur naar de tuin opendeed, was het
alsof de magie me tegemoet sloeg. Hier waren Clementine’s vaardigheden op
een majestueuze manier tot uitdrukking gekomen. De tuin was veel groter,
dan je vanaf de straat zou vermoeden. Tegen het huis aan was hij smaller,
maar na een meter of acht verbreedde hij zich en besloeg hij een groot deel
van de ruimte tussen de huizen van het blok. Er stond een bakstenen muur
omheen. De begroeiing in het brede gedeelte was dicht. Er stonden kleine
bosjes eikenbomen, dennen en berken verspreid over dat deel, en er was een
grote vijver in het midden. De tuin maakte een verwilderde indruk, maar was
tegelijkertijd bekoorlijk en vriendelijk. Ik kreeg een heel beschut, veilig gevoel
hier, een gevoel alsof ik in genade was aangenomen.‘Een deel van de bomen stond hier al hoor,’ zei Clementine. 
‘De vijver heb ik samen met Alexander gegraven. Dat bracht ons weer ietsje bij
elkaar. Samen eraan werken, herinnerde ons aan Przewłoka. Als ik iets wil
hebben, bezorgt hij het mij. Die dennen heeft hij allemaal hiernaartoe
gebracht. In de vijver zwemmen karpers, die Alexander heeft meegebracht. Er
leven hier ook konijnen, eekhoorntjes en zelfs een reëenpaartje. Je zou Bambi
hier kunnen opnemen, haha!’ 
De aarde die opgegraven was voor de vijver was gebruikt om ernaast een
lichte glooiing aan te brengen, waarop alleen gras groeide. 
‘Heb je een momentje?’ vroeg Clementine. 
Ze liep terug naar het huis en kwam terug met een deken, een fles wijn en
twee glazen. 
‘Kom mee, Bruno,’ zei ze. 
We liepen naar de glooiing. Ze spreidde de deken uit en ging erop zitten. 
‘Kom bij me zitten. Wil je wijn?’ 
Eigenlijk wilde ik geen wijn, maar ik zag wel in, dat het niet kies zou zijn om te
bedanken. 
‘Eén glaasje lust ik wel.’ 
Ze schonk in en we toostten. 
‘De kinderen uit de huizen om de tuin klimmen over de muur. Ze spelen hier
temidden van de planten en dieren. Ik voel me dan heel erg gelukkig! Soms
trek ik een mooie jurk aan en praat ik met ze. Stel je voor Bruno: deze kinderen
hebben hun eigen toverbos waarin een tovenares woont!’ 
Ik keek haar aan; haar ogen straalden. Ze zag er zo vreselijk mooi uit, mijn
gevangen prinses. Aan de rand van de glooiing was een konijntje verschenen,
dat in onze richting gehuppeld kwam. Ik begreep, dat ze zich hier, ondanks
haar gevangenschap, wel degelijk gelukkig kon voelen. Ik strekte me uit op
m’n rug en keek naar de hemel. Er dreven wat wolken, maar het was warm en
zonnig. 
‘Vertel me eens wat jij leuk vond om te doen, toen je kind was,’ vroeg
Clementine. 
‘Ik voetbalde graag,’ zei ik. ‘Voetballen was gesublimeerde magie voor mij. Mijn
ouders hadden me bezworen in het openbaar geen magie uit te oefenen en ik
had op een bepaald moment wel door, dat dat verstandiger was. Ik kan me
herinneren, dat ik voor het eerst op straat een potje voetbal speelde, enverbaasd was, dat dat wel mocht. Voor mij was voetbal pure magie. Je kon zo
mooi zien, wat er aan spelmogelijkheden voorhanden was en het veranderde
de hele tijd. Het was een doorlopend verhaal, dat zich bij elke actie weer
opnieuw ontvouwde. Ik begreep wel, dat mijn vriendjes dat niet altijd zo goed
konden zien allemaal, maar ik leerde hoe ik ze kon aanzetten om mijn
visionaire acties uit te voeren. Heel belangrijk daarbij was het oogcontact. Ik
ontdekte, dat ik met het ene vriendje veel lekkerder kon spelen, dan met het
andere. 
Ik heb vrij lang moeten zeuren voordat mijn ouders mij op voetbal lieten gaan;
ze vonden het gevaarlijk en ze waren bang, dat ik in de verleiding zou komen
te opzichtig magie in mijn spel te gebruiken. Uiteindelijk mocht ik bij een club
en ik was euforisch. Ik ging ‘s avonds in het clubtenue slapen, met een bal in
plaats van een knuffelbeest in m’n armen. De eerste jaren waren heerlijk. We
waren allemaal jongetjes die gewoon wilden spelen en de trainers lieten ons.
Ik kan me niet herinneren, dat ik veel concrete aanwijzingen heb gehad; het
spel mocht zich vrij ontvouwen. Ik scoorde vaak en elk doelpunt was het happy
end van een spannend verhaal. Naarmate de jaren vorderden begonnen zaken
als selecties en klasse indelingen een rol te spelen. Ik begreep dat eerst niet;
het maakte mij niet uit in welk team of in welke klasse ik speelde, zolang ik
maar kon voetballen. Ik zag wel in, dat het team waartegen we moesten
spelen ongeveer even goed moest zijn, anders werden de verhalen saai. Maar
ik zag niet in, waarom het zo belangrijk was allemaal. Voor ik het doorhad zat
ik in het eerste elftal van mijn lichting en golden er ineens strikte regels. Dat
begon met het verplichte handje aan de trainer of het verplichte douchen na
de wedstrijd. Het waren rituelen, waarmee de teamgeest bezworen moest
worden. In het begin deed ik braaf mee en voegde ik me naar de conventies,
maar uiteindelijk was ik net zo goed puber als elke andere puber. Ik begon me
ongemakkelijk te voelen in het tuigje, waarin ik ingespannen was. Het
opdraven, het knikken, en vooral het fanatisme, dat van mij verwacht werd. Ik
kon dat niet. Ik kon niet oprecht “alles geven”. Ik wilde de schoonheid beleven,
de verhalen laten plaatsvinden. Begrijp me goed, ik keur het niet af, hoe het
was. Ik kon er alleen niet in mee gaan. Van lieverlee kwam ik in een elftal
terecht dat onder mijn niveau was en dat was voor mij het moment er mee op
te houden. Laten we het zo zeggen: voetbal was voor mij een kunstvorm en
geen sport.’Ik keek naar Clementine. Ze had de hele tijd aandachtig geluisterd; er hing een
mooie glimlach rond haar mond. Mijn verhaal was geborgen bij haar. 
‘Je zou me nog vertellen, hoe jij denkt over wat Alexander aan het doen is,
weet je nog?’ zei ik. 
‘Je bedoelt hoe ik denk over zijn opvatting, dat de mens tegenslag en
weerstand moet ondervinden om te kunnen groeien, om weerbaarder te
worden? Ik denk dat dat zo is. Ik denk dat dat waar is, zoals het waar is, dat
een sporter moet trainen, moet zweten en pijn lijden, om uiteindelijk zijn doel
te bereiken. Om sterker te worden dan andere sporters. Maar ik denk ook, dat
tegenslag alleen een mens uiteindelijk kapot zal maken. De één gaat er eerder
aan onderdoor dan de ander, maar niemand houdt louter pijn, zonder een
zekere mate van verlichting, uit. In die zin verafschuw ik Nietzsche’s uitspraak,
“wat mij niet doodt maakt mij sterker”. Er moet een balans zijn tussen afbraak
en herstel om te kunnen groeien. Ik denk dat Alexander te eenzijdig te werk
gaat. Hij is te rigoureus. Ik ben veel milder, genadiger.’ 
Ik dacht na over wat ze gezegd had. Plotseling realiseerde ik me, dat hier in de
tuin helemaal niets te bespeuren was van de overschrijdingen in de straten om
ons heen. 
‘Deze tuin is onbeschrijfelijk mooi, Clementine...’ 
‘Dankjewel, Bruno. Je mag je eraan overgeven voor het moment. Je zult
merken, dat je er energie uit zult putten. Ik heb hem zo ingericht, dat de
vitaliteit resoneert en zichzelf versterkt. Veel van wat ik in Przewłoka heb
geleerd, heb ik hier toegepast. Deze plek is mijn meesterwerk...’ 
Ik sloot mijn ogen en bespeurde een zacht gezoem, dat me langzaam leek op
te lichten. Toen voelde ik fluwelen handen op mijn lichaam en een stem
fluisterde: 
‘De kinderen die hier spelen zijn nu allemaal op school. We zijn dus
ongestoord, lieve.. Wil je me niet kussen?’ 
Ik deed m’n ogen open en zag Clementine’s kut vlak boven m’n gezicht. Ze had
haar jurk nog aan, dat als een klein tentje over mijn hoofd hing. Met mijn
handen ging ik onder haar jurk en duwde tegen haar billen, zodat haar kut
precies boven mijn mond kwam te hangen. Ik drukte haar naar beneden en
duwde mijn tong zacht tegen haar schaamlippen. Het was heerlijk om te
voelen, hoe ze haar bekken zachtjes heen en weer bewoog, om mijn tong
goed te kunnen voelen. Ik hoorde haar kreunen, boven me, buiten het kleineblauwe tentje. Soms liet ze zich helemaal zakken, zodat mijn gezicht werd
platgedrukt onder haar gewicht en nat werd van haar vocht. Dan richtte ze
zich weer wat op, zodat mijn tong alleen haar schaamlippen en haar kittelaar
raakte. Ik likte haar loom, met m’n hele tong van haar anus tot aan haar
kittelaar. Mijn handen rusten nog steeds op haar billen en ik voelde af en toe
een schokje door haar lichaam gaan. Na een tijdje werd het ritme, waarmee ze
haar heupen bewoog, strakker en voorspelbaarder. Mijn tong spitste zich,
zodat ik het plekje dat ze tegen me aan drukte, geconcentreerd kon likken. Ik
voelde hoe haar handen mijn haar pakten en mijn hoofd vasthielden. Haar
kreunen kreeg iets ongeduldigs en toen voelde ik hoe haar lichaam zich
schrap zette voor het orgasme. Ze kwam klaar en haar schreeuw werd verstikt
ingehouden. Ik voelde de kracht van haar orgasme en besefte, dat ze zich
inhield om het niet uit te gillen tussen de huizen. Na een tijdje ontspande haar
lichaam zich, maar haar handen hielden mijn hoofd nog steeds vast. Ik zag
hoe een straaltje wit kutvocht langs haar dij omlaag liep en likte het op. Toen
ging het tentje open. Haar been zwiepte over mijn borst en ik zag haar gezicht
boven me. Nog steeds hield ze mijn hoofd vast. Ze zei: 
‘Dat was lief van je, maar ik wil nu voelen hoe wild je op me bent. Zullen we
naar binnen gaan?’ 
Later die middag vertelde ik hoe leden van het Genootschap
experimenteerden met versmeltingen om te kijken, of dat een mogelijkheid
bood om het wachtwoord aan Alexander te ontfutselen. 
‘Oh, jullie zijn er dus echt mee bezig! Ik voel me vereerd. Of liever gezegd: ik
ben jullie dankbaar... Maar versmelting gaat waarschijnlijk niet werken.
Alexander en ik zijn niet meer versmolten sinds ik aan dit huis geketend ben.
Ik heb een paar pogingen gedaan, maar hij heeft het niet toegelaten. Hij zal
ook wel begrijpen, dat dat een manier is om het wachtwoord te bemachtigen.
Dit gaat alleen lukken, als iemand anders zijn vertrouwen kan winnen, of als er
een hele dringende noodzaak voor een versmelting is.’ 
‘Wat zou zo’n dringende noodzaak kunnen zijn?’ 
‘Goede vraag. Op het moment wil me niks te binnen schieten, maar we zouden
toch iets moeten kunnen bedenken.’ 
‘Jij bent blijkbaar het belangrijkste in zijn leven, maar is er niet nog iets anders?
Is er misschien een voorwerp, of een persoon waar hij zeer aan gehecht is?
Dat zouden we kunnen gebruiken, om hem onder druk te zetten.’‘Alexander lijkt op onze vader; hij hecht zich niet aan dingen en nauwelijks aan
mensen. De relaties die hij aanging, waren zelden diepgaand en hij heeft ze
altijd zelf na verloop van tijd verbroken. Zijn enige zwakke punt is zijn ijdelheid.
Dat is jou misschien ook niet ontgaan. Als je die weet te provoceren, zou zijn
reactie onbeheerst kunnen zijn, maar ik zou niet weten hoe we dat kunnen
gebruiken om het wachtwoord te krijgen. Ik krijg trouwens wel de indruk, dat
Alexander op het moment wat prikkelbaarder en vermoeider is.’ 
‘Er is ook nog die andere manier, waarbij we Alexander hypnotiseren. Ik zou je
GHB, of een slaapmiddel kunnen bezorgen. Omdat jij de enige bent die
makkelijk in zijn omgeving kan komen, denk ik dat jij hem zult moeten
hypnotiseren. Daar moet je je zeker genoeg voor voelen. Als je twijfelt, heeft
het weinig zin om het te proberen.’ 
‘Duidelijk; jullie kunnen me helpen, maar ik zal het zelf moeten doen. Het zou
fijn zijn, als ik het een keertje zou kunnen uitproberen.’ 
‘Dat is een goed idee, ik zal het op het Genootschap bespreken. Ik kan
binnenkort een paar mensen meebrengen, waarmee je kan oefenen.’ 
‘En GHB of slaapmiddelen?’ 
Ik was even stil. Toen zei ik: 
‘Weet je, mij bevalt het allemaal niet. We zoeken ons heil in drugs, terwijl we
tovenaars zijn. Moeten we ons niet concentreren op waar we goed in zijn:
magie. Kunnen we nou echt geen elegante manier verzinnen, waarop we het
wachtwoord te pakken kunnen krijgen?’ 
‘Bruno, ga je gang, ik vind alles best.. Zijn er geen experts op het gebied van
manipulatieve magie in jullie Genootschap?’ 
‘Bij ons niet, maar wellicht kunnen we iemand van buiten halen.’ 
‘Wij kenden in Odessa iemand die er veel vanaf wist.’ 
‘Hebben jullie in Odessa gewoond?’ 
‘Ja, zeker. Odessa was heerlijk. Het Genootschap daar keek niet zo nauw, we
konden ons vrij bewegen en hebben veel tovenaars leren kennen, vrije èn
aangesloten. We hebben er heel veel geleerd. En ik kan je vertellen, dat we van
vrije tovenaars meer geleerd hebben, dan van die brave genootschapsleden.’ 
‘Zou Alexander die tovenaar vertrouwen?’ 
‘Ha! Nee, in geen geval, haha! Maar hij is niet de enige die veel af weet van
manipulatieve magie.’ 
‘Ik zal het op het Genootschap navragen.’We namen afscheid. Clementine kuste me en fluisterde: ‘Kom snel weer naar
me toe, tovenaar..‘ 
Ik belde Triefel en vertelde hem, wat de dag had gebracht. Hij leek niet
verbaasd, dat de Trojaanse versmelting geen veelbelovende werkwijze zou
zijn. Ik vroeg hem, of hij aan GHB en barbituraten kon komen en of hij zou
willen nagaan, of we een manipulatief expert konden uitnodigen. Hij zei, dat
dat allemaal niet al te moeilijk zou moeten zijn. Die avond zou er een
bijeenkomst zijn van alle leden die betrokken waren bij alles wat met de
Lenderinks te maken had. Triefel gaf aan, dat mijn aanwezigheid ook gewenst
was. Ik zei dat ik zou komen en hing op. 
Thuisgekomen deed ik eerst een slaapje van een half uur en daarna kookte ik
spaghetti met een tomatensausje met ansjovis en kappertjes. Het zoute eten
gaf me een beetje een opkikker. Na het eten had ik nog een kwartier voordat ik
naar de bijeenkomst moest. Ik bracht het rokend op de bank door. Als ik door
het woonkamerraam naar buiten keek, zag ik de verdorde bladeren van de
bruidssluier. 
De bijeenkomst was bij Hugo Triefel thuis; er waren zeven aanwezigen: Triefel,
van Ovezande en drie tovenaars, twee vrouwen en een man, die met de
Trojaanse versmelting hadden geëxperimenteerd. Ik kende hen niet goed. Ik
kende alleen de voornamen: Marja, Sabine en Arnold. Hoewel hij momenteel
nergens actief aan deelnam, was Konrad er ook. Ik ging naast hem zitten in de
kring stoelen die stond opgesteld. Triefel nam het woord. Hij vatte de stand
van zaken samen: de onwetendheid van Clementine met betrekking tot de
overschrijdingen, haar gevangenschap, het plan om haar te bevrijden, omdat
zij de enige bruikbare kwetsbaarheid van Alexander is. Hij besprak de
onmogelijkheid om met hem te versmelten en het plan hem te verdoven met
behulp van barbituraten of andere middelen en te hypnotiseren. Daarbij
opperde hij, dat we zouden moeten testen welk middel goed werkte en dat
Clementine zou moeten oefenen met het toedienen van de verdovende
middelen en het hypnotiseren. Tot slot kwam het hulp inroepen van een
expert in manipulatieve magie aan de orde. 
‘Zoals de zaken er nu voor staan, hebben we dus twee wegen die we kunnen
bewandelen: het verkrijgen van het wachtwoord met behulp van drugs en
hypnose en de hulp inroepen van iemand die veel af weet van manipulatieve
magie. Wat betreft de eerste strategie: wie heeft toegang tot een apotheek, ofkent iemand met toegang, om de benodigde middelen te bezorgen?’ 
Een van de vrouwen, Marja, meldde zich. 
‘Ik werk in de polikliniek van het Diaconessenhuis. Ik kan in ieder geval aan
reguliere barbituraten komen. GHB kan je bij een dealer kopen, of beter nog:
zelf maken. Dan weet je tenminste zeker dat het zuiver is.’ 
‘Ok, dankjewel. Zou jij dan een aantal verschillende slaapmiddelen willen
bezorgen?’ vroeg Triefel. De tovenares knikte. 
‘Ik zorg wel voor GHB,’ zei Konrad met een grijns. ‘Ik laat weten, als ik het klaar
heb.’ 
‘Heel fijn,’ zei Triefel. ‘Dan hebben we nog iemand nodig die op zoek gaat naar
een tovenaar die veel weet van manipulatieve magie. Ik denk dat ik daar zelf
wel een kandidaat voor ben. Ik ken nogal wat tovenaars en onderhoud
regelmatig contact met andere Genootschappen.’ 
‘Als je daarvoor op pad moet, zal ik dan met je meekomen? Al was het maar
voor het gezelschap,’ vroeg ik. 
‘Het lijkt me beter, als jij met Clementine de slaapmiddelen gaat testen op hun
geschiktheid om hypnotisering te vergemakkelijken. Het zou goed zijn, als je
nog iemand meeneemt.’ 
‘Als je morgen rond een uur of 11 in het Diaconessenhuis langskomt, kun je de
tabletten afhalen. Vraag bij de receptie naar Marja van der Hul,’ zei Marja. 
Ok, prima,‘ zei ik. 
Het was even stil. Toen meldde Hilde van Ovezande zich: 
‘Ik kom morgen mee naar Clementine. Per slot van rekening ken ik haar al en
ik heb, weliswaar lang geleden, ervaring opgedaan met hypnose.’ 
‘Ik haal je op, als ik in het ziekenhuis ben geweest,’ zei ik. 
Daarmee was de bijeenkomst aan het einde gekomen. Triefel bedankte
iedereen voor zijn aanwezigheid. Toen we opstonden, vroeg Konrad: 
‘Ga je nog mee voor een sigaar?’ 
‘Nee, sorry, ik viel daarnet voor het eten al in slaap. Ik ga naar bed.’ 
Thuis rookte ik nog een sigaret en ging toen naar bed. Ik sliep door tot de
volgende ochtend.23
Maar dit simpele gegeven is je ontgaan? 
Om 10 voor 11 liep ik de hal van het Diaconessenhuis in. Ik wachtte een paar
minuten bij de receptie tot ik aan de beurt was. Toen werd ik naar voren
geroepen. 
‘Ik wordt verwacht door Marja van der Hul.’ 
‘Momentje, ik kijk, of ik haar kan bereiken.’ 
De vrouw achter de balie belde een nummer en even later zei ze: 
‘Mevrouw van der Hul komt zo naar u toe. Neemt u even plaats.’ 
Marja kwam een moment later de hal binnengelopen. 
‘Kom even mee naar mijn kamer,’ zei ze. 
We liepen een paar gangen door en gingen een kamer binnen. Ze liep naar
haar tas en haalde er een witte papieren zak uit. 
‘Hier, stop dit weg. Het blijft illegaal wat we hier doen, dus enige discretie is wel
op z’n plaats. Ik heb drie soorten tabletten ingepakt, jullie moeten maar kijken
welke het beste werken. Denk eraan, dat je laag moet doseren, de werking is
anders te opvallend en dan bereik je het tegengestelde van wat je wilt.’ 
Ik bedankte haar, stak de pillen in mijn rugzak en ging weer weg. Ik fietste
naar van Ovezande; ze woonde in een groot vrijstaand huis in een rustige
straat, niet al te ver van Clementine. Ik belde aan. Hilde deed open, ze was al
klaar om te vertrekken. 
‘Kom, zet je fiets maar in de tuin en laten we naar haar toe lopen. Ik ben niet
zo’n fietser en om voor dat kleine stukje de auto te nemen is overdreven,’ zei
ze. 
We liepen naast elkaar door de straten. Ze vroeg: 
‘Zou je kunnen zeggen, dat jullie inmiddels meer dan alleen maar bevriend
zijn?’ 
‘Ja, ik denk dat je dat wel kunt zeggen.’ 
‘Ben je verliefd?’ 
Ik dacht na. Ik had geen zin om hier met van Ovezande over te praten, maar ik
was bang dat ik er niet onderuit kwam. Ze merkte mijn onwil op. 
‘Ik wil wel weten, waar ik zo in terecht kom, dus vertel maar..’‘Ik ben gek op haar. Ze laat me mezelf vergeten. Ze is een bijzondere
tovenares, ze is een indrukwekkende vrouw en ik heb haar mijn hulp
aangeboden. Ik kijk er elke dag naar uit haar weer te zien.’ 
‘En wat voelt zij voor jou?’ 
‘Dat weet ik niet precies.. We praten daar niet over. Ze geeft wel aan, dat ze het
fijn vindt om mij te zien en ze wil graag sex met mij. Ze rekent op mij; ze hoopt,
dat ik haar kan helpen. Maar ik voel ook, dat ik in een aantal opzichten niet aan
haar kan tippen, niet aan haar magische kwaliteiten en niet aan haar ervaring
in het leven.’ 
‘Hoe is dat voor jou, dat idee, dat je niet aan haar kunt tippen?’ 
‘Tja, ik weet niet. Als ze het me laat voelen, is dat op een luchtige manier. Het is
meer een gegeven eigenlijk, iets wat zo is en waar niet snel verandering in zal
komen. Ze laat me ook voelen, dat ze me waardeert. Misschien is zij er
helemaal niet mee bezig, en als dat zo is, wil ik er ook niet mee bezig zijn. Het
is ook voorgekomen, dat ik haar tot de orde moest roepen, en dat was ok. Ik
bedoel maar te zeggen: er is geen competitie tussen ons.’ 
‘Het is een mooie vrouw, nietwaar, Bruno?’ 
‘Ja, ze is een mooie vrouw... Ergens speelt in m’n achterhoofd, dat ze me
misschien voor haar karretje spant. Dat ze mij gebruikt, om iets voor elkaar te
krijgen. Ik zou alleen niet weten wat en ik voel me schuldig, als ik me bedenk,
dat dat misschien helemaal niet waar is, en dat ze me gewoon heel lief vindt.’ 
We zijn er allemaal bang voor, Bruno, dat ze je misbruikt, en het is maar goed,
dat jij je er ook bewust van bent. Het is natuurlijk wel heel bijzonder allemaal:
een mooie vrouw komt uit de hemel vallen, is omgeven door mysterie en ze
wil jou. Maar ze wil niks van het Genootschap weten en haar broer terroriseert
de stad...’ 
Ze zweeg even. 
‘We weten het niet, Bruno, en zolang we het niet weten, moeten we op ons
hoede zijn.’ 
We waren aangekomen bij Clementine’s huis en ik belde aan. Het duurde een
tijdje voordat Clementine open deed. Ze droeg een makkelijke grijze
joggingbroek, een t-shirt en werkhandschoenen. Ze was duidelijk in de tuin
bezig geweest, toen we aanbelden. 
‘Hallo Bruno! En Hilde was het toch? Kom binnen.’ 
Ze ging ons voor. Binnen gebaarde ze naar de eettafel om aan plaats te nemenen vroeg of we iets wilden drinken. Hilde en ik wilden koffie. Ze verdween en
even later kwam ze terug met drie koppen koffie. Hilde begon: 
‘Het idee is dus dat we gaan bekijken, of hypnose een middel is, om jouw broer
het wachtwoord te ontfutselen. Op het gevaar af, dat ik niets nieuws vertel, ga
ik een inleiding houden over wat hypnose eigenlijk is.’ 
Ze schraapte haar keel. Het ontging mij niet, dat ze dit had voorbereid. 
‘Hypnose is een techniek, waarbij de hypnotiseur in mindere of meerdere mate
de regie over de ziel en het lichaam van de gehypnotiseerde overneemt.
Hypnose is dus altijd een vorm van manipulatie. In de moderne magie is
hypnose om die reden een omstreden middel, omdat het altijd een inperking
van de autonomie van het individu inhoudt. Natuurlijk gaat de hypnotiseur in
de meeste gevallen aan het werk met de instemming van de gehypnotiseerde
en manipuleert hij de gehypnotiseerde in overeenstemming met diens
wensen. Maar het principe zelf berust op het afstaan van de controle over
lichaam en ziel aan de hypnotiseur.’ 
Hilde nam een slok koffie. 
‘De toestand waarin de gehypnotiseerde gebracht moet worden, wil de
hypnose succesvol zijn, noemen we “trance”. Kenmerkend voor deze trance is
een diepe ontspanning, waarbij de gehypnotiseerde, anders dan bij slaap, bij
bewustzijn blijft. De hypnotiseur zal dus altijd proberen de gehypnotiseerde in
een staat van ontspanning te brengen. Vandaar dat we slaapmiddelen willen
gebruiken, om die ontspanning al een stukje op weg te helpen. Maar ook na
de inname van slaapmiddelen kan de gehypnotiseerde in principe op elk
moment besluiten dat hij niet meegaat in de hypnose en zich eraan
onttrekken. Goede hypnotiseurs zijn dus in essentie mensen met een grote
overtuigingskracht. Ze maken daarbij gebruik van het feit, dat de staat van
ontspanning prettig is en prettiger wordt, naarmate de ontspanning dieper
wordt. Veel mensen geven zich vroeger of later over aan de hypnotiseur,
omdat ze zich er heel erg goed bij voelen. Als de gehypnotiseerde eenmaal in
trance is, zal de hypnotiseur op een of andere manier forceren, dat hij de
leiding over de ziel van de gehypnotiseerde overneemt. Meestal is hij daar al
mee begonnen, voordat de trance ingezet is. De gehypnotiseerde is geneigd
om het gezag aan de hypnotiseur te laten, omdat hij zich dan volledig kan
overgeven aan die diepe ontspanning. Om hypnose te laten slagen is het dus
een goede tactiek, om te suggereren, dat iemand grote behoefte aanontspanning heeft, of ontspanning als zeer wenselijk te typeren. Dit werkt in
ons voordeel, want ik kan me voorstellen, dat Alexander inderdaad toe is aan
ontspanning. Aan de andere kant kent hij het mechanisme van hypnose en zal
het hem weinig moeite kosten om te herkennen, wat er gaande is. Het blijft
dus een riskante aangelegenheid.’ 
‘Het blijft vooral problematisch, dat ik het moet doen’, zei Clementine. ‘Hij zal
altijd op z’n hoede zijn, als ik iets van hem wil en niet geneigd zijn zich aan mij
over te geven. Kunnen we geen scenario bedenken, waarbij iemand anders de
hypnose uitvoert.’ 
Het was een moment stil. 
‘Alexander weet toch, dat wij iets hebben samen?’ vroeg ik. 
‘Wat hebben wij dan samen, Bruno?’ vroeg Clementine met een twinkeling in
haar ogen. 
Hilde ving de plagerij meteen op en beide vrouwen keken me aandachtig aan. 
‘Toe maar hoor, ga je gang maar. Ik dacht dat we hier zaten, om een manier te
vinden hoe we Alexander kunnen hypnotiseren, maar als jullie het leuker
vinden om lolletjes met me uit te halen, dan gaan we dat toch doen...’ 
‘Je hebt gelijk hoor, chagrijntje. Ja, Alexander weet het.’ 
‘Zou je mij misschien aan hem kunnen voorstellen? Ik kan hier ‘s avonds zijn als
hij thuiskomt. Ik bedoel maar: in principe ben ik ook kandidaat, om hem onder
hypnose te brengen.’ 
‘Als wat moet Clementine jou dan voorstellen aan Alexander?’ vroeg Hilde. 
Beide vrouwen giechelden. 
‘Als de tovenaar die moet zorgen dat de gaten in het wegdek gerepareerd
worden,’ antwoordde ik gepikeerd. 
‘Nee, ik zal zeggen, dat jij mijn vriend bent, Bruno. Als jij dat wilt, tenminste.’ 
‘Ja, dat wil ik. Ik zou het fijn vinden, als je dat zou doen.’ 
Hilde keek ons aan. Ze glimlachte. Ik realiseerde me, dat dit een moment van
betekenis was: het erkennen van het bestaan van de relatie, in dit geval zelfs
met een getuige erbij. Clementine glimlachte ook en gaf me een lief knipoogje.
‘Aan de andere kant is het net zo goed onzin, als ik het zou proberen,’ zei ik. ‘Ik
ben één van zijn meest directe tegenstanders waar het die overschrijdingen
betreft. En verder heb ik er groot belang bij als Clementine bevrijd wordt.
Waarom zou hij mij vertrouwen?’ 
‘Ja, maar het zou toch interessant zijn, als jij Alexander hier zou ontmoeten, inplaats van op het gemeentehuis. Je zou meer over hem te weten kunnen
komen en misschien zouden we op die manier een opening vinden. Je hoeft
niet zijn volle vertrouwen te hebben, om hem beter te leren kennen,’ zei Hilde,
‘Ik vind het een goed plan.’ 
‘Ja, misschien zouden we op die manier een stapje verder komen, maar
samenvattend kunnen we zeggen, dat we tot nu toe eigenlijk nog helemaal
geen werkend plan hebben,’ zei Clementine. 
Ze had gelijk. Weten hoe je iemand moet hypnotiseren, wil nog niet zeggen,
dat het je ook gaat lukken. Feitelijk waren we op zoek naar iemand, die in staat
was Alexander’s vertrouwen te winnen, maar aan onze kant stond. Hilde had
gelijk: we moesten Alexander beter leren kennen. 
‘Bruno, kun jij je herinneren, wat je voelde, toen ik had uitgelegd, waarom
Alexander die overschrijdingen veroorzaakt?’ vroeg Clementine ineens. 
‘Ja, ik weet het nog. Ik sympathiseerde met hem...’ 
‘Pardon?’ vroeg Hilde. 
‘Ja, ik vond zijn motivatie kloppen,’ zei ik. ‘Hij vindt de mensen ignorant en
verwend. De mensen hebben het nog nooit zo goed gehad, maar ze zijn
verschrikkelijk ontevreden. Daarnaast is hun feitelijke kwetsbaarheid hoger
dan ooit, omdat ze niet weerbaar meer zijn. Ze hebben hun verzekeringen en
sociale vangnetten en denken dat hun niets meer kan gebeuren. Het is de
domheid en gemakzucht die tot norm zijn verheven. Eigenlijk ben ik het
helemaal met hem eens...’ 
Ik keek naar de grond. 
‘Nou, daar hebben we het!’ zei Hilde. 
‘Ja, sorry Hilde, maar dit is toch niet zo’n abstruus standpunt? Ik zeg toch ook
niet, dat je daarom de hele stad maar schrik moet aanjagen?’ 
‘Nee dat bedoel ik niet! Jij bent het, Bruno! Jij zou Alexander’s vertrouwen wel
degelijk kunnen winnen!’ 
‘Ja, dat bedoel ik!’ riep Clementine uit. 
De beide vrouwen keken me geestdriftig aan. 
Ik dacht na en zag in dat het klopte. Ik hoefde mijn sympathie voor Alexander’s
standpunt alleen maar een beetje te overdrijven, en ik zou aan zijn kant staan.
Het betekende dus, dat ik de machtigste tovenaar die ik ooit had leren kennen,
een rad voor ogen moest draaien. Ik voelde me alsof Clementine en Hilde mij
er samen in hadden geluisd.We bespraken hoe we het concreet gingen aanpakken. Ik zou hier vanavond
zijn als Alexander thuis kwam en stapje voor stapje mijn begrip en
bewondering voor hem kenbaar maken. Ik zou mezelf profileren, als
potentiële afvallige van het Genootschap. Afhankelijk van hoe Alexander
hierop zou reageren, zouden we de volgende stappen bepalen. De beide
vrouwen leken het goed met elkaar te kunnen vinden, wat ik eigenlijk heel
grappig vond. Al snel ging het niet meer over onze samenzwering, maar over
vrouwelijke zaken, zoals de voor- en nadelen van de leeftijd waarin ze beiden
waren beland. Ik kon me op een prettige manier aan het gesprek onttrekken
en zag vooral hoe Clementine leek te genieten van het gezelschap. Ik keek
door het raam naar buiten en zag dat de zon nog steeds scheen. 
‘Dames, wat zouden jullie ervan vinden om naar buiten te gaan? Misschien dat
Hilde het leuk vindt om de tuin te zien,’ zei ik op een zeker moment. 
‘Oh ja, dat lijkt me heel leuk!’ zei Hilde. 
‘Zal ik dan nog iets te drinken inschenken?’ vroeg Clementine. ‘Een wijntje
misschien?’ 
Ze ging ons voor naar de keuken en haalde een aangebroken fles rosé uit de
koelkast. Ze wees op een kastje en vroeg me of ik glazen wilde pakken. Toen
liepen we de tuin in. De betovering was even sterk als de vorige keer; het
voelde als een soort thuiskomen. Ik zag aan Hilde dat ze ook onder de indruk
was van de majestueuze sereniteit die ons omringde. We gingen met z’n
drieën op de glooiing zitten en Clementine schonk de wijn in. Het gesprek
tussen haar en Hilde zette zich voort en ik ging net als de vorige keer op m’n
rug liggen, sloot m’n ogen en liet me rustig weg dobberen in de overvloedige
vrede van deze plek. Ik voelde hoe één van de vrouwen mijn hand pakte en
toen ik opkeek, zag ik dat het Clementine was, die naar me glimlachte. Ze
kletsten verder en ik liet m’n gedachten dwalen. Ineens spitste ik mijn oren en
ving het gesprek op: 
‘Hoe was het voor jou, dat je moeder zelfmoord pleegde?’ 
‘Ik was drie, ik was nog te jong om het te begrijpen. Ik kan me vaag
herinneren, dat ze weg was en dat ik haar miste. Maar later heb ik het er heel
moeilijk mee gehad.’ 
‘Wat voelde je dan?’ 
‘Ik was verschrikkelijk kwaad...’ 
‘Op je moeder?’‘Ja ook wel, maar vooral op de gevangenisbewakers die haar hebben
verkracht!’ 
‘Ooh, dat wist ik niet...’ 
‘Mijn moeder is voor haar dood versmolten met mijn vader. Hij heeft ons dat
verteld, toen hij vond dat we oud genoeg waren. Ze vertelde mijn vader dat ze
een aantal malen verkracht was en dat ze het niet meer kon verdragen. Mijn
vader smeekte haar het niet te doen, maar dat was tevergeefs. Ik kan niet
goed beschrijven, wat dit met me gedaan heeft. Ik was 13 toen ik het hoorde.
Er is een leven ervoor en een leven erna. Wat ik nog wel weet, is dat Alexander
en ik elkaars hand vasthielden, toen Max het vertelde. Ik kon die hand toen
voelen, ik kan die hand nog steeds voelen. In die hand zit al onze woede, al
onze kracht, al onze trots.’ 
Ik was rechtop gaan zitten. We zwegen alledrie. Toen realiseerde ik me, dat ik
Clementine’s hand nog steeds vasthield. Toen ik opkeek, zag ik dat ze me
aankeek en glimlachte. Ik boog me naar voren en kuste haar voorhoofd. 
Het gesprek tussen de twee vrouwen zette zich voort. Ik ging weer liggen. Ik
moest zijn weggedommeld, toen Hilde tegen me zei: 
‘Bruno, we moeten gaan. Voordat Alexander thuiskomt, lijkt het me verstandig,
als je je fiets bij mij ophaalt, en dan weer hiernaartoe rijdt.’ 
Ik deed m’n ogen open en zag dat de middag al gevorderd was. We stonden
op en liepen terug naar het huis. Toen Clementine ons even later uitliet, gaf ze
me een zoen op m’n mond en zei: 
‘Tot zo, lieve...’ 
Hilde en ik liepen weer terug naar Hilde’s huis. 
‘Jullie zijn verliefd. Als iemand er naar vraagt, kun je dat gewoon zeggen; ik heb
met mijn eigen ogen gezien dat het zo is,’ zei Hilde. ‘En het is een leuke vrouw,
Bruno. Ik snap dat je zo onder de indruk van haar bent.’ 
‘Jullie leken het ook goed met elkaar te kunnen vinden, ik voelde geen
animositeiten tussen jullie.’ 
‘Die waren er ook niet. Er was geen rivaliteit, of competitie, wat normaal
gesproken onder tovenaressen eigenlijk vrij gebruikelijk is. Ik begrijp nu ook,
dat het magische overwicht dat zij heeft, jullie niet in de weg staat. Zij is niet de
vrouw, die het nodig heeft, dat overwicht telkens bevestigd te krijgen. Tjemig
Bruno, het lijkt wel of je in de roos hebt getroffen.’ 
‘Is dat iets waar men zich mee bezighoudt op het Genootschap, datliefdesleven van mij?’ 
‘Eeh, ja, eigenlijk wel. Er waren er een paar die zich wel zorgen maakten, toen
Elsa en jij uit elkaar gingen. Maar waarom vraag je dat? Stoor je je eraan?’ 
‘Ik wist het niet eens, anders zou ik het ook niet hebben hoeven vragen. En er
is ook niemand geweest, die het nodig vond om zich overdreven over mij te
ontfermen. Dus nee, het stoort me niet, maar ik had wel het gevoel, dat mijn
wel en wee in de gaten werd gehouden op het Genootschap. Dat is natuurlijk
ook iets goeds, als mensen in je omgeving een beetje een oogje in het zeil
houden.’ 
‘Ik denk dat er momenteel veel meer mensen naar jou kijken, Bruno. Jouw
bijdrage aan de oplossing van de huidige crisis wordt zeer gewaardeerd
binnen het Genootschap, alle controverse ten spijt. Ik ben vanmiddag in ieder
geval voor een groot deel gerustgesteld. En daarbij: we hebben een plan,
Bruno! We weten in welke richting we moeten gaan!’ 
‘Ja, we hebben een plan, dat klopt. Hoe ik het voor elkaar moet gaan krijgen is
een tweede.’ 
‘Ik zal bij Hugo Triefel verslag uitbrengen van wat er vanmiddag besproken is.
Concentreer jij je op Alexander en zet je niet teveel onder druk. Laat het maar
gebeuren gewoon, hij lijkt me een persoon die wel eens heel dankbaar voor
een medestander zou kunnen zijn...’ 
We waren aangekomen bij Hilde’s huis. Ik gaf haar een hand en fietste weer
terug naar Clementine. Ik zette mijn fiets tegen het huis en belde aan.
Clementine deed open, pakte me bij mijn shirt en trok me naar binnen. 
‘Snel, ik verwacht Alexander elk moment!’ zei ze. ‘Ga op de bank zitten. Wat wil
je drinken?’ 
Ze gebaarde nerveus. 
‘Water graag. Maar Clementine, laten we rustig blijven. Onze plannen zijn
gemaakt en die gaan we nu uitvoeren. Laten we ons daaraan overgeven. Hals
und Beinbruch!’ 
‘Hals und Beinbruch, haha!’ 
We stonden tegenover elkaar, en keken elkaar aan. Clementine leek tot zichzelf
te komen. Toen ging de voordeur open en kwam Alexander binnen. Hij keek
ons aan en leek een moment nodig te hebben om zijn houding te bepalen .
Eén moment maar, maar ik had het gezien. 
‘Bruno Melchior, dat is een verrassing!’‘Ik vond het tijd worden Bruno te vragen, om te blijven eten. Erg veel bezoek
krijgen we niet, dus leek het me wel eens gezellig,’ zei Clementine. 
‘Hallo, Alexander, hoe gaat het met je,’ vroeg ik en ik stak mijn hand uit. 
Nu ik hem in zijn huis ontmoette kon ik geen ‘u’ meer tegen hem zeggen.
Alexander blijkbaar ook niet; hij schudde mijn hand en zei: ‘Heel goed, Bruno,
en met jou?’ 
‘Heel goed!’ 
Alexander legde zijn aktetas weg en ging naar de woonkamer. 
‘Ik wilde een glaasje Kir Royale met jullie drinken, hebben jullie daar zin in?’
vroeg Clementine. 
We knikten en Clementine ging naar de keuken. Alexander plofte neer op de
bank. 
‘Clementine heeft me verteld, dat jullie elkaar regelmatig zien. Ik moet zeggen,
dat ik daar blij om ben. Ze gaat de deur niet uit, dus veel aanspraak heeft ze
niet.’ 
‘Pardon? Ze gaat de deur niet uit? Nu doe je net of dat haar eigen keuze is!’ 
‘Nee, sorry, maar dan begrijp je me verkeerd! Agorafobie is een nare
aandoening en ik wil zeker niet suggereren, dat ze zich aanstelt, of iets
dergelijks!’ 
Zo, Alexander omzeilde het heikele thema voordat het überhaupt een thema
was. Clementine leed aan agorafobie en daarmee was haar gevangenschap op
een zijspoor gezet. En hij kwam ermee weg, voor het moment tenminste. Ik
voelde er niks voor om nu al ruzie met hem te zoeken, dat zou mijn bezoek
meteen onder druk zetten. Toch twijfelde ik. Was het niet beter, om hem niet
zijn zin te geven, al was het voor mijn eigen geloofwaardigheid? Door
Alexander nu al naar de mond te praten, zou ik het spelletje dat hij al de hele
tijd speelde, alweer braaf meespelen. Voor ik het doorhad, flapte ik eruit: 
‘Alexander, sorry, maar Clementine gaat het huis niet uit, omdat jij haar hier
gevangen houdt.’ 
Hij keek me aan en zei niets. Uit zijn blik viel niet op te maken, wat hij voelde of
wat hij dacht. Mij bekroop de angst, dat ik onze plannen nu al verziekt had.
Eindelijk zei Alexander: 
‘Zo. Je solidariseert openlijk met Clementine en je kiest voor de confrontatie in
plaats van de makkelijke uitweg uit deze kwestie.’ 
Hij zweeg even.‘Als je dat niet gedaan had, had ik je niet serieus genomen, Bruno. We zouden
misschien een gezellige avond hebben gehad, maar in mijn ogen zou je
hebben afgedaan als een gemakzuchtig mannetje. Maar nu: complimenten,
meneer.’ 
Clementine kwam binnen met een dienblad met drie glazen Kir Royale.
Alexander stond op en ik volgde zijn voorbeeld. We kregen een glas van
Clementine en Alexander hief het zijne: 
‘Dat rechtschapenheid altijd mag zegevieren!’ 
Clementine proestte het uit. 
‘Toe maar! Rechtschapenheid nog wel... Nou vooruit. Op de rechtschapenheid!’ 
‘Op de rechtschapenheid,’ prevelde ik. 
Ik was nog niet bekomen van de korte aanvaring met Alexander, maar hij
glunderde, hief het glas nogmaals naar zijn zus en mij en nam een slok. 
‘Onze vriend Bruno heeft zich zojuist rechtschapen betoond en ik wil dat niet
onvermeld laten. Vandaar, Clementine, vandaar...’ 
‘Dat is fijn om te horen. Ik voeg daar welwillendheid aan toe. Op de
welwillendheid!’ zei Clementine. 
‘Op de welwillendheid!’ zeiden Alexander en ik. 
We namen weer een slok. Alexander en Clementine keken me allebei aan. Het
duurde even, voordat ik begreep wat de bedoeling was. 
‘Oh, eh, ja... Op eh, op eh de... Op de moed!’ 
‘Op de moed, Bruno! Op de moed!’ 
We namen weer een slok. Alexander en Clementine keken me nog steeds
allebei aan, nu zonder verwachtingen, maar met vreugde in hun ogen. Dit was
een prachtig gevoel, Ik, zoals ik was, was welkom bij deze twee mensen. Ze
waren blij, dat ik er was. 
‘We eten over een half uur,’ zei Clementine en ze ging weer naar de keuken. 
‘Ik heb van Clementine gehoord, dat je in Przewłoka bent geweest,’ zei
Alexander. 
‘Ja, dat klopt, samen met mijn vriend Konrad. We waren op zoek naar jullie
verleden.’ 
‘Dan ben je ons heel dicht op het spoor gekomen. Het voelt alsof je nu een
soort familielid van ons bent. Je deelt iets heel intiems met ons...’ 
‘Waar zijn jullie daarna naartoe gegaan?’ 
‘We zijn de grens naar Wit-Rusland overgestoken. Het was de tijd kort voor deval van de Berlijnse muur; er hing veel onrust in de lucht. Niemand lette op
een jongen en een meisje die aan het zwerven waren. Max had ons het beetje
Russisch, dat hij zelf in de DDR geleerd had, bijgebracht. Gelukkig maar... We
zijn in de maanden daarop steeds verder naar het zuid-oosten getrokken,
aanvankelijk als dieven in de nacht, maar geleidelijk handiger en
geraffineerder. Tegen de tijd dat we Odessa bereikten, was de muur gevallen,
hadden we kleren, bezittingen en wat geld. We spraken redelijk Russisch en
Oekraïens en we hadden een aantal methodes om aan onderdak, voedsel en
geld te komen. Tot dan toe hadden we grotere steden gemeden, maar nu
voelden we ons er klaar voor. We zijn vier jaar in Odessa gebleven. Daar
hebben we voor het eerst contacten gelegd met andere tovenaars. Odessa is
een smeltkroes van magiërs uit alle windrichtingen. Tot en met sjamanen uit
Siberië hebben we daar ontmoet. Het was zo’n door elkaar, dat het stedelijk
Genootschap een soort gedoogbeleid ten opzichte van ongeregistreerde
tovenaars voerde. Clementine en ik waren jong, behoorlijk exotisch en volledig
op onze plek daar.’ 
Ik dacht aan mijn eigen opleiding, in de tuin van het huis waar ik nu nog
steeds woonde. Mijn moeder die me geduldig dingetjes uitlegde, en een kopje
thee en een koekje als we klaar waren. 
‘Vanuit Odessa zijn we op een dag met een schip vertrokken naar Istanbul. We
hadden de smaak van het stedelijke bestaan te pakken gekregen. We hadden
beiden het idee, dat we wat in te halen hadden en we waren succesvol in deze
manier van leven. Na Istanbul hebben we in Cairo, Casablanca, Lissabon en
uiteindelijk Parijs gewoond. Clementine wilde graag naar Parijs, ze wilde een
appartement met uitzicht op Le Jardin du Luxembourg en een inloopkast voor
haar schoenen. Ik voelde me er niet op m’n plek. Ik merkte dat we steeds
verder verwijderd raakten van waar we vandaan kwamen. We werden er niet
jonger op en de glans van het mondaine leven ontpopte zich steeds meer als
kunstmatig. Gelukkig merkte ik bij Clementine dezelfde ontnuchtering. We
waren klaar met inhalen; we hadden alles wel gezien. We besloten naar
Nederland te verhuizen, naar de stad waar onze vader vandaan kwam.’ 
‘Kwam Max Lenderink uit deze stad?’ vroeg ik. 
‘Jazeker. En hij was lid van jouw Genootschap, hier in de stad. Grappig, je weet
zoveel over ons, maar dit simpele gegeven is je ontgaan?’ 
Ik begreep niet hoe we het verzuimd konden hebben de naam “MaxLenderink” op te zoeken in de archieven. Dat was toch het eerste dat we
hadden moeten doen, nadat Konrad en ik terug waren gekomen? 
Onze vader wilde in de oorlog onderduiken, toen tewerkstelling dreigde, maar
het Genootschap heeft dat verhinderd. Integendeel, ze hebben hem
aangegeven bij de Duitse autoriteiten. Snap je dat Clementine en ik niet staan
te springen om bij te treden?’ 
Op dat moment kwam Clementine binnen. 
‘Heren, we kunnen aan tafel. Ik heb besloten, dat we buiten in de tuin eten.’ 
Ze liep voor ons uit, terwijl ze haar schort uittrok. Zelfs de manier waarop ze
zoiets alledaags deed, was elegant. Met een luchtig gebaar gooide ze het
schort over de leuning van een stoel en liep de tuin in. Er stond een gedekte
tafel in het smalle stuk van de tuin bij het huis. Er was ook nog een barbecue
aan het smeulen, maar er lag niks meer op. Op de tafel stond een schaal met
in plakjes gesneden, gegrild vlees, met daarover een rode saus, gebakken
aardappeltjes, een groene salade en een aangebroken fles rode wijn. 
‘We eten bavette à l’échalotte. De échalotte is die saus, dat zijn rode sjalotjes
gesmoord in rode wijn en suiker. Ik heb de dressing van de sla gemaakt met
truffelolie en citroenazijn,’ zei Clementine. 
‘Ik heb Bruno net verteld, dat we in Parijs hebben gewoond, voordat we
hiernaartoe zijn verhuisd,’ zei Alexander. ‘Dit aten we vaak bij een bistro bij ons
om de hoek. Lekker Clementine.‘ 
We gingen aan tafel. Het was aangenaam in de tuin. De zon was achter de
huizen verdwenen, maar het was nog steeds warm en het rook naar zomer.
Vanuit de andere tuinen klonken hier en daar stemmen. Ik moest eraan
denken, dat de mensen elders in de stad vanwege de overschrijdingen niet zo
gelukkig waren, dat ze in de tuin konden zitten. Dat bracht me terug bij de
eigenlijke reden, dat ik hier was: het vertrouwen van Alexander winnen. Toen
we zaten te eten, begon ik: 
‘Clementine heeft me uitgelegd, wat je motivatie is, om die overschrijdingen
teweeg te brengen. Waarom voel je je eigenlijk geroepen de mensen op te
voeden?’ 
‘Ik ben ervan overtuigd, net als jouw Genootschap, dat tovenaars de taak
hebben de mensheid ten dienste te zijn. Maar ik ben er net zo van overtuigd,
dat de reguliere tovenarij de mensheid helemaal niet ten dienste is.’ 
‘Maar hoe ben jij de mensheid ten dienste, als ze met dit prachtige weer nieteens meer in hun tuin kunnen zitten, zoals wij hier.’ 
‘Omdat ze zo ervaren, dat dat blijkbaar niet vanzelfsprekend is.’ 
‘Maar leren ze ook wat ze ertegen kunnen doen? Ze zijn toch alleen maar
slachtoffer! Waar is het leermoment?’ 
‘Het leermoment zit hem in de onzekerheid, die er ontstaat. Je ziet het
gebeuren nu: mensen gaan erkennen, dat dit niet normaal is, dat er misschien
een onbekende macht in het spel is. Blijkbaar is er meer tussen hemel en
aarde, dan waar ze in hun filosofie van kunnen dromen. Iets wat ze eeuwen
lang ontkend hebben, tot op het punt dat het niet meer bestond.’ 
‘Maar wie autoriseert jou dan, om dit nu te doen?’ 
‘De mensen! De tovenaars! En op een van de plekken helemaal vooraan sta jij,
Bruno! Ik zie jou al een hele tijd verschijnen op het gemeentehuis, met die
vermoeide blik in je ogen, of we toch alsjeblieft het wegdek willen repareren.
Achter je rug om lachen ze je daar uit, terwijl niemand beseft, dat jij ook
terwille van hun, die schampere ambtenaren, telkens weer komt. In plaats van
dat ze je dankbaar zijn, maken ze je belachelijk. Ik zal zorgen dat het lachen
hun vergaat. Misschien dat ze zich dan realiseren, dat jij wel degelijk iets
belangrijks te melden hebt.’ 
Ik had hem waar ik hem wilde hebben. Hij dong naar mijn goedkeuring, hij
was me aan het werven. 
‘Nou ik weet niet of dat betekent, dat ik jou autoriseer om de stad dan maar in
puin te leggen, maar je hebt natuurlijk wel gelijk...’ 
‘Misschien is dat een leuk onderwerp om straks over verder te praten, want
het zou zonde zijn, als jullie het eten koud laten worden,’ kwam Clementine
tussenbeide. 
‘Je hebt gelijk, zusje, het eten is heerlijk,’ zei Alexander. 
We aten verder. Ik dronk nog een tweede glas wijn. Ik moest de juiste schwung
te pakken zien te krijgen, om Alexander te doen geloven, dat ik misschien wel
sympathie voor zijn zaak zou kunnen opbrengen. Ik zag dat Clementine hem
ongevraagd ook nog eens bijschonk. Het moest gezellig worden. 
Na het eten vroeg Alexander, of ik wist wat Ukiyo-e was. 
‘Dat is vast iets Japans?’ gokte ik. 
‘Klopt. “Ukiyo-e” betekent: prenten van de zwevende wereld. Onder de
zwevende wereld verstaan ze in Japan het zorgeloze mondaine leven, het
theater, de geisha’s, de bordelen. In die wereld ligt de oorsprong van deJapanse houtsnijkunst, vandaar: prenten van de zwevende wereld. Ik heb
boven een aantal houtsnedes hangen. Wil je ze misschien zien?’ 
‘Heel graag!’ 
We liepen de trap op. Alle vorige keren, dat ik deze trap op ging, was het
achter Clementine aan. Het was eigenaardig om nu achter Alexander aan te
lopen. Hij opende de deur naar een ruime kamer, waar ik nog niet eerder
geweest was. Twee grote hoge vensters lieten een gedempt licht binnen; ze
waren afgeplakt met een transparant wit folie. Er lag parket op de vloer, lange
planken van een lichte houtsoort. In het midden van de kamer stond een lage
tafel op een rieten mat. Op de tafel stond een aardewerken schaal. Alexander
vroeg of ik mijn schoenen uit wilde doen, voordat ik de kamer binnenging;
speciaal daarvoor stond er een klein bankje op de gang. We betraden de
ruimte. Aan de muren hingen een stuk of 15 houtsnedes. Elke prent vertoonde
een tafereel, waarin een geest of demon te zien was. Een gescheurde lampion,
waarbij de scheur de mond van een klagend gezicht voorstelde, een
slangachtig wezen met een menselijk gezicht, dat uit een tobbe tevoorschijn
komt, een vrouw met een gapende muil in haar achterhoofd, die volgestopt
wordt met eten en veel skeletten en verminkte mensenlichamen. In een hoek
van de ruimte stond een prentenstandaard met nog eens minstens 20
prenten. 
‘Wat me zo bevalt aan deze afbeeldingen, is de onbevangenheid waarmee de
demonen worden weergegeven,’ zei Alexander. Zonder gêne of voorbehoud.
Als dit soort kunst in Nederland gemaakt zou zijn, zou het afgedaan worden
als kinderlijk, of schizofreen. Er heerst hier wat dat betreft een soort
smetvrees, of beter nog: preutsheid. In Japan is het een deel van de
werkelijkheid.’ 
Ik ging alle prenten af. Ze waren expliciet en verre van subtiel. De elementaire
kleuren gaven de prenten een zekere naïviteit. Sommige mensen op de
afbeeldingen probeerden zich te verweren tegen hun kwelgeesten, maar het
was bij voorbaat duidelijk dat hun pogingen, hoe vastberaden ook, kansloos
waren. Ik probeerde me te verplaatsen in Alexander’s uitleg, wat hem zo
aantrok in de prenten. Weer zagen we de mens, uitgeleverd aan hogere
machten, maar dit keer respectvol en bewust van zijn kwetsbaarheid. 
We gingen weer naar beneden. Clementine was nergens te bekennen.
Alexander vroeg of ik iets wilde drinken. Ik vroeg om water. Toen we zaten, zeiik: 
‘Tijdens het eten hadden we het over mijn bezoekjes aan het gemeentehuis.
Eigenlijk greep me dat wel aan. Het is mij niet ontgaan, dat ik een bron van
hilariteit ben en ik moet zeggen, dat het me geweldig kwetst, als ik merk, dat
ik niet serieus genomen word. Eigenlijk kwetst het me des te meer, omdat ik
met geen mogelijkheid mijn gelijk kan halen. Dan zou ik mij als tovenaar te
kennen moeten geven.’ 
‘Zou je dat willen, Bruno, gewoon laten zien wie je bent?’ 
‘Ja, eigenlijk zou ik dat heel graag willen. Sinds ik kind was, wil ik het al. Het is
niet goed voor een mens als hij zijn ware identiteit niet kan laten zien.’ 
‘Ik ben bang dat je daar gelijk in hebt. Maar misschien hoef je je er niet bij neer
te leggen. Na alles wat mijn ouders is overkomen, ben ik ervan overtuigd
geraakt, dat tovenaars zich weerbaarder moeten opstellen. De arrogantie
waarmee wij worden behandeld is onverdraaglijk...’ 
We zwegen. Alexander had zijn uitgekiende manier van doen opgegeven. Hij
was authentiek op dit moment, gekrenkt, aangedaan. En moe. Hij deed geen
moeite meer zijn normale pose overeind te houden en keek met doffe ogen
voor zich uit. Ik zag dat het buiten begon te schemeren. Op dat moment kwam
Clementine binnen. 
‘Ik heb in de tuin gewerkt. Hebben jullie het een beetje naar jullie zin?’ 
‘Ja, Alexander heeft mij zijn Japanse houtsnijprenten laten zien en we hebben
ons gesprek aan tafel afgemaakt. Ik denk dat ik maar eens naar huis ga.’ 
‘Nu al? Wil je niet nog iets drinken?’ 
‘Nee, het was een lange dag.’ 
‘Kom nog even met me mee naar de tuin,’ zei Clementine. 
Ik nam afscheid van Alexander. Hij stond op en gaf me een hand. 
‘Tot ziens Bruno, zien we elkaar binnenkort weer?’ 
‘Ik denk het wel, tot ziens!’ 
Ik liep met Clementine naar buiten. 
‘Ging het goed?’ vroeg ze, toen we ver genoeg van het huis verwijderd waren. 
‘Ja, ik denk het wel. Hij is boos. En moe.’ 
‘Ja, klopt. Er moet een einde komen aan die praktijken van hem. Het is mooi
geweest; hij gaat er zelf aan onderdoor.’ 
‘Alexander maakt zichzelf kapot. Hij houdt jou gevangen, maar hij doet dat
omdat hij van je houdt en hij weet dat hij jou erdoor zal verliezen. Als een kipzonder kop forceert hij overschrijdingen om de mensen een lesje te leren,
maar zijn alter ego moet diezelfde overschrijdingen weer repareren.
Oppervlakkig is hij een fantastisch talentvolle man, die alles onder controle
lijkt te hebben, maar in feite is hij een stakker vol tegenstrijdigheden, op het
wanhopige af.’ 
Ik zweeg een moment. 
‘En jij... Hoe zit het met jou? Jij laat dit allemaal gebeuren, jij laat je gevangen
houden hier. Wat doe jij zelf om Alexander op andere gedachten te brengen?
Hoezo pik je dit überhaupt?’ 
Ik keek haar aan, maar ze antwoordde niet. Uiteindelijk zei ze: 
‘Ik weet het niet. Ik kan niet in opstand komen tegen Alexander. Ik weet
eigenlijk niet waarom ik het niet kan. Ik voel medelijden met hem, ik begrijp
hem. Maar ik lijd ook onder hem en ik lijd als ik hem zie lijden. En Alexander
weet dat. En hij lijdt daardoor nog meer. Ik pas me aan, zoals het leven zich
aanpast. Een plant denkt niet na, of de plek waar hij groeit een goede plek is
of niet. Een dier kan niet reflecteren op zijn situatie, alleen instinctief reageren
op een kleine set van prikkels, die met lijfsbehoud of nageslacht te maken
hebben. Denk je dat een dier ongelukkiger is in een dierentuin, dan in het
wild? Het overstijgt zijn capaciteiten, daar over na te denken. Ik kan er wel over
nadenken; ik lijd onder mijn situatie. Maar ik mis de aandrang mezelf te
verzetten. Aan de andere kant weet ik, dat ik mezelf niet veel langer
verloochenen kan. Ik weet dat deze situatie niet langer kan voortduren. Bruno,
ik denk dat ik jou daarvoor nodig heb.’ 
Ik zweeg en dacht na. Haar moeder had zich van het leven benomen in een
ultieme daad van verzet. Was de les die Clementine daaruit getrokken heeft,
dat een mens zich niet tegen zijn lot moet verzetten, maar zich er bij moest
neerleggen? Deed het ertoe? Wat ertoe deed, was dat deze situatie beëindigd
werd. Zonder tovertrucjes. Zonder misleiding, maar gewoon, omdat het
genoeg geweest was. 
‘Ik ga nu naar huis. Ik zie je morgen weer,’ zei ik. 
‘Dat is fijn. Kom, ik laat je uit.’ 
We gaven elkaar een zoen, voordat ik door de voordeur naar buiten ging. Ze
glimlachte naar me, toen ik mijn fiets van het slot deed. 
Voordat ik naar bed ging belde ik Triefel op. Hij vroeg me morgen langs te
komen op het Genootschap. Er was een expert in manipulatieve magiegearriveerd. Morgenochtend zou overleg plaatsvinden over wat hij voor ons
kon betekenen. Ik voelde me opgelucht, want eerlijk gezegd zou ik niet weten,
hoe ik Alexander Lenderink zou moeten hypnotiseren.24
Met jou erbij lijkt het wel of we normale
mensen zijn 
De volgende morgen regende het. Tegen tien uur kwam ik drijfnat aan bij het
Genootschap. Ik werd ontvangen door Triefel, van Ovezande, de man en de
vrouwen die hadden geëxperimenteerd met de Trojaanse versmelting, Konrad
en een kleine man, met dun zwart haar en een snorretje. Hij was mager, maar
had een kogelrond buikje. Hij stelde zich voor als Olivier Bogget. We gingen
aan een tafel zitten en Triefel nam het woord: 
‘Zo, daar zitten we weer. Olivier hier gaat ons helpen het wachtwoord,
waarmee we Clementine Lenderink kunnen bevrijden, te achterhalen. We
hebben hem inmiddels een samenvatting gegeven van de stand van zaken.
Misschien kun je zelf uiteenzetten hoe jij de situatie inschat, Olivier?’ 
‘Ja, Hugo, graag. Ja, ik heb zo mijn gedachten over dit geval. Ik denk dat
hypnose als methode om achter het wachtwoord te komen, niet gaat werken.
Het is duidelijk, dat deze Alexander Lenderink volledig op de hoogte is van
alles wat met hypnose te maken heeft. Zo iemand herkent het meteen, als er
geprobeerd wordt hem in een trance te brengen, zelfs als hij gesedeerd is. Ik
ben van mening, dat deze methode zinloos is en onze zaak eerder zal
schaden.’ 
‘Dan zijn we weer terug bij af,’ zei ik. ‘Dit was de aanpak, waarvoor we hadden
gekozen.’ 
‘En ik hoef geen GHB meer te fabriceren,’ zei Konrad. ‘Jammer...’ 
‘Ik heb begrepen, dat jij ondertussen begonnen bent het vertrouwen van deze
Alexander te winnen?’ 
‘Ja, ik heb gisteravond met hem en zijn zus gegeten. We hebben over een
aantal zaken gepraat en hij heeft mij zijn kunstverzameling laten zien. We
wilden ernaartoe werken, dat hij mij dusdanig ging vertrouwen, dat ik hem op
een onbewaakt moment zou kunnen hypnotiseren.’ 
‘Heel goed! Ik heb namelijk begrepen, dat er ook nog een andere manier is
onderzocht, om het wachtwoord te verkrijgen. Jullie hebben
geëxperimenteerd met wat jullie een “Trojaanse versmelting” noemden,hoorde ik.’ 
‘Klopt, maar we hebben daar vanaf gezien, omdat Alexander niet meer wil
versmelten met zijn zus..’ 
‘Precies, niet meer met zijn zus. Maar misschien wel met jou, zeker als je erin
geslaagd bent zijn vertrouwen te winnen en je, dit is essentieel, een kwestie
van grote urgentie hebt. Je inspanningen om op een meer vertrouwelijke voet
met de persoon in kwestie te komen, waren dus niet voor niets.’ 
‘Heb jij ervaring met deze techniek?’ vroeg ik. 
‘Jazeker, en zeer succesvolle, mag ik wel zeggen. Ik begreep dat binnen dit
Genootschap hier ook al mee geëxperimenteerd is?’ 
‘Ja, klopt,’ zei Hugo. ‘Marja, kun jij daar iets over vertellen?’ 
‘We hebben inderdaad een paar keer een versmelting tot stand gebracht met
drie personen, Sabine en Arnold en ik.’ 
Ze wees naar de twee tovenaars die naast haar zaten. 
‘De versmelting op zich was niet moeilijk, integendeel zelfs, maar we zijn er
niet in geslaagd om iemand onopgemerkt mee te laten versmelten.’ 
‘Dat is inderdaad de moeilijkheid, maar er zijn een paar manieren deze derde
persoon te maskeren. Ten eerste helpt het natuurlijk, als degene die de
versmelting initieert, heftig geëmotioneerd is, zodat hij de aanwezigheid van
de derde persoon overschreeuwt. Verder is het heel effectief, om een heftige
emotie teweeg te brengen bij degene met wie je versmelt, Alexander in dit
geval. Al die emoties eisen de aandacht op en leiden af van de verborgen
persoon. Die verborgen persoon daarentegen, moet zich natuurlijk in elk
opzicht zo stil mogelijk houden. Ik kan behulpzaam zijn met een aantal
oefeningen wat dat betreft. Tot slot is de kans op succes het grootst, als alle
aandacht op een feitelijk secundaire zaak gericht wordt en de primaire
aangelegenheid, het wachtwoord in dit geval, terloops en onverwachts ter
sprake wordt gebracht.’ 
‘Ik geloof dat ik wel iets weet, waarmee ik emotie teweeg kan brengen bij
Alexander,’ zei ik. ‘Gisteravond heeft hij mij zijn Japanse houtsnijprenten laten
zien. Ze zijn van grote persoonlijke waarde voor hem, denk ik.’ 
‘Heel goed!’ zei Bogget. ‘We moeten dus een scenario bedenken, waarbij die
Japanse prenten in gevaar komen.’ 
‘Clementine zou een woedeaanval kunnen krijgen, waarbij ze die prenten
beschadigt,’ zei van Ovezande. ‘Bruno zou Alexander kunnen waarschuwen. Isdat realistisch?’ 
‘Ik weet niet of Clementine woedeaanvallen krijgt,’ zei ik. ‘Dat zou ik na moeten
vragen.’ 
‘Ze heeft er anders alle reden toe,’ zei Hugo. 
‘Wie zou een goede kandidaat zijn, om ongemerkt mee te versmelten,’ vroeg
van Ovezande. 
‘Bij voorkeur een persoon waarmee jij,’ Bogget wees naar mij, ‘vertrouwd bent.
De aanwezigheid van een vertrouwd iemand zal minder emotie oproepen bij
een versmelting; denk bijvoorbeeld aan gêne.’ 
‘Ik zie daar een mooie rol voor mij weggelegd,’ zei Konrad. 
‘Dan ga ik met jou aan de slag met oefeningen, hoe je de dynamiek in je ziel
kunt maskeren,’ zei Bogget. ‘Het zou goed zijn, als jij, Bruno, bij deze
oefeningen aanwezig kan zijn.’ 
‘Dan stel ik voor, dat jullie meteen aan het werk gaan,’ zei Hugo. ‘Deze zaak
sleept zich al veel te lang voort, we moeten nu snel resultaat boeken, anders
loopt het echt uit de hand.’ 
Bogget, Konrad en ik konden de archiefruimte in het Genootschap gebruiken.
Konrad was liever naar huis gegaan, maar Bogget was van mening, dat een
neutrale, prikkelarme omgeving de concentratie bevorderde. We zaten op
stoelen die Bogget had neergezet. Ik zat rug aan rug met Konrad en tegenover
Bogget. 
‘Konrad, ik wil dat je met Bruno versmelt en probeert je te concentreren op je
ademhaling. Bruno, jij doet hetzelfde en jullie moeten proberen jullie
ademhaling synchroon te krijgen. Jullie denken allebei nergens aan.’ 
Konrad en ik versmolten en Konrad kon het natuurlijk niet laten een
opmerking over Bogget te denken: 
‘De grote manipulator valt me een beetje tegen. Het is meer een soort
Dikkertje Dap.’ 
‘Wat weet jij nou van Dikkertje Dap?’ 
‘Dat hij rode laarsjes heeft, voor de regen.’ 
Ik moest lachen en Bogget riep ons tot de orde. 
‘Heren concentreer je op je ademhaling en denk verder nergens aan.’ 
We deden een serieuze poging en het lukte ons synchroon te ademen en ons
alleen daarop te concentreren. Na enige tijd zei Bogget: 
‘Bruno, versmelt nu met mij, maar blijf je op je ademhaling concentreren.’Ik versmolt met Bogget, tegen mijn zin, realiseerde ik me nu. Natuurlijk
merkte hij dit en reageerde er op: 
‘Niemand verwacht van je, dat je dit ook prettig vindt. Maar het moet, het
maakt deel uit van onze opgaven als magiër.’ 
Ik kon het niet voorkomen, het was ondoenlijk... Ondanks mezelf, dacht ik: 
‘Is goed, Dikkertje Dap.’ 
Konrad proestte het uit van het lachen en ik verbrak de versmelting met
allebei. 
‘Sorry, dit wilde ik niet. Laat me even tot mezelf komen en laten we het dan
nog een keer proberen,’ zei ik. 
‘In het belang van de zaak, waaraan we werken, heb ik mij bereid verklaard,
mijn medewerking te verlenen. Ik ben daar nog steeds toe bereid, maar ik voel
me niet bepaald serieus genomen,’ zei Bogget. Konrad kwam tussenbeide: 
‘Olivier, sorry, het is mijn schuld. Laten we zeggen, dat het de zenuwen zijn. We
gaan nu serieus aan de slag.’ 
Ik herpakte me en versmolt opnieuw met Konrad. We brachten onze
ademhaling in gelijk ritme en toen versmolt ik weer met Bogget. 
‘Goed zo, denk allebei nergens aan en concentreer je op je ademhaling.’ 
Van Goddet had een neutrale houding. Hij was bezig met zijn opgave en nam
deze serieus. Ook bespeurde ik weinig verontwaardiging over wat er daarnet
was gebeurd. Ik merkte, dat als Konrad en ik gelijktijdig in en uit ademden, ik
nauwelijks iets van zijn individuele aanwezigheid merkte, omdat dat alles was
waar we mee bezig waren en ik precies hetzelfde deed. Bogget ging verder
met zijn instructies: 
‘Vanuit mijn beleving is Konrad de meeste tijd nauwelijks op te merken, dus
dat is bemoedigend. De synchrone ademhaling en de concentratie daarop, is,
bij wijze van spreken, het toneel, waarop we de verdere activiteiten laten
plaatsvinden. Jullie moeten in de komende dagen deze toestand regelmatig
tot stand brengen, zodat jullie daar routine in krijgen. Ik verbreek de
versmelting nu.‘ 
Ieder keerde terug naar zichzelf. Bogget zette de stoelen in een driehoek. We
spraken het scenario door, waarmee we wilden proberen Alexander het
wachtwoord afhandig te maken. Ik zou versmelten met Konrad. Clementine
zou een woedeaanval krijgen en Alexander’s houtsnijprenten kapot maken. Ik
zou met Alexander versmelten en vragen wat ik moest doen en vervolgens zouik hem naar het wachtwoord vragen. Als hij de versmelting met mij verbreekt,
zou Konrad achterblijven en was het te hopen, dat hij het wachtwoord op zou
kunnen vangen. Daarmee was ons draaiboek compleet en we besloten de
bijeenkomst. 
Toen we uit de archiefruimte kwamen, sprak ik Hugo Triefel aan. 
‘Er is nog iets dat ik met je wil bespreken. Onder vier ogen...’ 
We gingen de archiefruimte weer in. 
‘Vertel.’ 
‘Max Lenderink was lid van ons Genootschap, voordat hij door datzelfde
Genootschap werd verraden en tewerkgesteld werd in Duitsland. Waarom heb
je me dat niet verteld?’ 
‘We zijn er pas achtergekomen, toen jij met de naam “Max Lenderink” op de
proppen kwam. We waren niet zeker aan wiens kant je stond, eigenlijk zijn de
meesten dat nog steeds niet, Bruno. Er waren genootschapsleden, die vonden
dat jij dit niet hoefde te weten..’ 
‘Nu heb ik het van Alexander gehoord. Denk je niet dat het beter zou zijn
geweest, als ik het van jullie zou hebben gehoord? Wanneer denk je dat ik een
loyaler lid ben: als jullie open tegen me zijn, of als jullie dingen voor mij
verborgen houden?’ 
‘Het bestuur had het besluit genomen dit feit niet openbaar te maken, omdat
het direct verwijst naar de meest duistere periode van ons Genootschap.’ 
‘Begin maar met vertellen, Hugo.’ 
‘Het Genootschap was niet altijd een geheime club mensen. We hebben in de
loop der eeuwen vaker verbindingen gehad met het openbare en politieke
leven. Bijna nooit werkte dat, omdat één van beide partijen probeerde de
overhand te krijgen. Of de tovenaars controleerden in het geheim de
machthebbers, of de officiële machthebbers hadden manieren tot hun
beschikking de tovenaars voor hun karretje te spannen. De laatste keer dat dat
laatste gebeurde, was tijdens de tweede wereldoorlog. De nazi’s hadden
enorme interesse in magie; ze waren daar vrij uitgesproken over. Hitler
geloofde in de voorzienigheid en schuwde geen middel, om die voorzienigheid
een handje te helpen. Natuurlijk konden de Genootschappen niet 100%
geheim blijven, toen de politiek zo nieuwsgierig naar hun werd. Het was dus
een kwestie van tijd, voordat de machthebbers in Duitsland en later in
Nederland contacten legden met magische Genootschappen. VeelGenootschappen zwichten onder de terreur en boden hun diensten aan. Hier
in de stad collaboreerde de voorzitter van het Genootschap met de Duitsers. Je
kunt je voorstellen, dat het uitliep op een onvoorstelbaar drama. Feitelijk is
Max Lenderink er nog goed vanaf gekomen, want een groot deel van de
tovenaars uit die tijd zijn in concentratiekampen aan hun eind gekomen. De
nazi’s werden steeds ongeduldiger, naarmate de oorlog vorderde en stelden
meer en meer eisen waar de tovenaars onmogelijk aan konden voldoen, noch
moreel, noch qua vaardigheid. De enige manier om de Duitsers te sussen was
ordinair verraad, waartoe de tovenaars in hun machteloosheid maar al te vaak
hun toevlucht namen. Het is te danken aan het feit, dat tovenaars een laatste
rest aan geheimhouding in stand hadden weten te houden, dat de
overlevende magiërs na de oorlog niet alsnog wegens landverraad zijn
terechtgesteld.’ 
Triefel zweeg een moment. Hij zuchtte een paar keer diep. Ik wist niet wat ik
van zijn verhaal moest vinden. Al jarenlang bestonden er vragen en
vermoedens over de rol van magische Genootschappen tijdens de oorlog. Wat
Triefel me nu vertelde was zeer precaire informatie. Ik voelde ontluistering
over de feiten, maar tegelijkertijd waardeerde ik de openheid van Triefel. Toen
ging hij verder: 
‘Na de oorlog zijn tijdens landelijke vergaderingen de protocollen opgesteld,
zoals we die nu nog steeds hanteren. Nagenoeg iedereen was het erover eens,
dat magiërs zich nooit meer mochten inlaten met openbare en politieke
instanties. Omdat we ons zo definitief buiten de samenleving positioneerden,
moest de controle op ons doen en laten van binnenuit komen. Feitelijk werd in
die tijd het protocollaire gedrocht geschapen, waar we nu mee moeten leven.’ 
Dit was voor het eerst, dat een magisch bestuurslid uitsprak, wat elk lid al
jarenlang dacht. Triefel liet z’n hoofd hangen. Hij was nog niet klaar... 
‘Wat mezelf betreft, kan ik je bekennen, dat het voor mij in het bijzonder
pijnlijk was: De toenmalige voorzitter van het Genootschap was mijn
grootvader.’ 
‘Ja, dat is heel vervelend, maar misschien snap je wel, dat ik jou geen dingen
kwalijk neem, die jouw grootvader ooit heeft gedaan? Of anders gezegd: ik
neem jou wel dingen kwalijk die jij doet of nalaat.’ 
‘Ik bied je bij deze mijn excuses aan, Bruno.’ 
‘Excuses geaccepteerd. Ik ga nu.’Het liep tegen het eind van de ochtend. Het regende nog steeds. Ik fietste naar
Clementine en belde aan. Toen ze open deed, keek ik recht in twee vermoeide
ogen. 
‘Kom binnen...’ zei ze. 
Ze droeg weer de joggingbroek en een grijze hoody van dunne stof; haar haar
was opgestoken. 
Ik volgde haar door de gang, de woonkamer in. Ze ging met haar rug naar me
toe voor het raam staan, haar armen over elkaar geslagen. 
‘Wil je me vertellen, wat er is?’ vroeg ik. 
‘Ja, dat wil ik wel. Ik voel me kut.’ 
‘Die indruk had ik al.’ 
‘Ik wist, dat ik het voor een tovenaar als jij niet verborgen zou kunnen
houden...’ 
Ik negeerde de ironie. 
‘Wanneer is de laatste keer geweest, dat je met de borden gegooid hebt?’,
vroeg ik. 
‘Dat kan ik me niet herinneren. Ik kan me wel herinneren, wanneer ik voor het
laatst een tovenaar in z’n ballen getrapt heb.’ 
‘Oh, dat interesseert me ook wel!’ 
‘Misschien interesseert het je ook, wanneer de volgende keer zal zijn, dat ik
een tovenaar in z’n ballen trap...’ 
Ze draaide zich om en keek me kwaad aan. 
‘Ik vroeg het, omdat we een plan hebben uitgewerkt, hoe we het wachtwoord
van Alexander kunnen krijgen. Het is daarbij de bedoeling, dat jij je geduld
verliest en flipt. Ik wil weten, of het geloofwaardig is, als jij doordraait.’ 
‘Ha, erg grappig! Nou ik kan je geruststellen: ik ben vanochtend voor het eerst
in mijn leven zo kwaad geworden, dat ik, zoals gezegd, Alexander in zijn kruis
heb getrapt. En dat is jouw schuld Bruno...’ 
‘Hoezo is dat mijn schuld?’ 
‘Omdat jij het gisteravond nodig vond om te vragen, hoezo ik dit allemaal
maar pik.’ 
Ik stond op en nam haar in m’n armen. 
‘Goedzo, liefje, goedzo. Ik ben trots op je.’ 
‘Maar zo ben ik niet verdomme! Ik trap geen mensen in hun geslachtsdelen!!’ 
Ze begon te snikken. Ik bleef haar vasthouden; het duurde een hele tijd,voordat ze ophield met huilen. 
‘Het is ook dat kloteweer. Op dagen als vandaag ga ik de deur helemaal niet
uit. Ik heb geen zin, om me een beetje triest in de tuin te laten natregenen. Ik
wil naar een restaurant of een museum, of gewoon naar de film, verdomme!’ 
‘Weer of geen weer, jouw situatie is onmogelijk. Hoe reageerde Alexander op
jouw woede-uitbarsting?’ 
‘Hij lag een tijdje op de grond te kronkelen van de pijn. Maar ik kon ook zien,
dat hij geschrokken was. Ik heb zoiets nog nooit gedaan!’ 
Ik legde uit, wat onze plannen waren en hoe haar aanval goed van pas kwam.
Ze maakte zich los en ging op de bank zitten; ik ging naast haar zitten. 
‘Voor jullie is dit misschien een gunstige ontwikkeling, maar voor mij
persoonlijk is dit een drama en een grote nederlaag. Ik raak mijn broer kwijt.
Misschien is het niet mijn schuld, maar het is evengoed verschrikkelijk.’ 
‘Wat hij jou aandoet is veel erger...’ 
‘Ja natuurlijk is dat erger, maar als ik mij verlaag tot dit soort acties, dan is er
binnenkort helemaal geen weg terug meer..’ 
‘Alexander zal wel begrijpen, dat hij dit aan zichzelf te danken heeft.’ 
‘Denk je?’ 
‘Ja luister eens: het is jouw broer. Ik dacht dat jij hem wel een beetje zou
kennen. Hij is slim genoeg om in te zien, dat geen mens het zou accepteren
om te worden opgesloten, zelfs jij niet...’ 
Ze moest eindelijk een beetje lachen. 
‘Ik denk dat je gelijk hebt.’ 
Clementine stond op. 
‘Ik ga thee zetten, wil jij ook?’ 
‘Ja, graag. Ik kom mee naar de keuken’ 
In de keuken vertelde ik dat Konrad en ik een tijd moesten oefenen met het
onopgemerkt blijven tijdens het versmelten. 
‘Al ik het goed begrijp, hebben jullie eigenlijk een derde persoon nodig, die
kijkt, of Konrad’s aanwezigheid merkbaar is’, zei Clementine. 
‘Ja, dat klopt.’ 
‘Dat zou ik kunnen doen. Ik zou misschien het gevoel krijgen, dat ik me een
beetje nuttig maak.’ 
‘Misschien kunnen we binnenkort een keer afspreken. Voor vandaag ben ik er
klaar mee. Ik vond het eigenlijk helemaal niet fijn, om met iemand teversmelten, die ik niet goed kende. Die van Bogget was verder wel ok, maar
het blijft een vreemde, die plotseling in je hoofd zit.’ 
De thee was klaar. Ik zag dat het eindelijk was opgehouden met regenen en ik
stelde voor om onze thee in de tuin op te drinken. We liepen naar buiten,
gingen op een bankje bij het huis zitten en ik draaide twee sigaretten. We
staken de sigaretten op, zwegen en bliezen grote rookwolken uit in de
vochtige buitenlucht. Ik hoorde vogels tjilpen en druppels van de kletsnatte
bladeren op de grond vallen. Af en toe keek ik naar Clementine en zij keek
terug. Toen onze sigaretten op waren, bleven we zitten. 
‘Wil je me vertellen wat er in de stad gebeurt?’ 
‘Als jij me vertelt, hoe Alexander die overschrijdingen teweeg brengt.’ 
‘Dat is goed. Jij begint.’ 
‘Ok.’ 
Ik zocht een moment naar mijn woorden. 
’Inmiddels ziet de stad eruit, alsof er een hagelbui overheen is gegaan met
keien van minstens 30 centimeter doorsnee. Door een toeval zijn die stenen
alleen op de straten en de trottoirs gevallen en hebben ze overal gaten en
scheuren in het plaveisel veroorzaakt. En nog steeds komen er gaten en
scheuren bij. Gewone mensen nemen overschrijdingen in de regel niet bewust
waar, omdat ze normaal gesproken weinig voorkomen. Maar nu er zoveel zijn,
merken de mensen wel degelijk een verandering. Ze zijn prikkelbaarder, dat
wil zeggen onrustiger, agressiever, angstiger en vermoeider. Je zou het
misschien het beste kunnen vergelijken met de prikkelbaarheid die mensen
hebben, als ze gestopt zijn met roken. De hele stad is massaal gestopt met
roken; dat beschrijft het wel zo’n beetje. Omdat het nu een massaal
verschijnsel is, valt het niet meer te ontkennen. Dat, gecombineerd met de
schade aan het plaveisel overal, zorgt ervoor dat mensen intussen wel degelijk
een verband gaan vermoeden tussen het één en het ander. Dat is nieuw en
eigenlijk ook bizar, want binnen de gangbare opvattingen over hoe de wereld
in elkaar zit, valt dit verband niet te verklaren. Er worden door allerlei
instanties wel degelijk metingen verricht, maar ze kunnen niks vinden. De
lucht, het water, alles is normaal en toch is het duidelijk, dat er iets niet in orde
is. De raadselachtigheid van de verschijnselen vergroot de onrust en
onzekerheid alleen maar. Ik moet trouwens wel toegeven, dat het voor mij een
zekere bevrediging is. Ik denk dat er intussen wel ambtenaren zijn, die zichgerealiseerd hebben, dat dat waar ik al jaren voor op het gemeentehuis kwam,
misschien toch wel belangrijk was. In die zin heeft Alexander, wat betreft de
erkenning voor mijn werkzaamheden, waarschijnlijk zijn doel bereikt.’ 
Ik keek Clementine aan. Ze knikte. 
‘Tja, hij weet wat hij doet en en wat hij doet, doet hij goed. We moeten het
gewoon erkennen...’ 
‘Naast de invloed die de overschrijdingen op de stemming van de mensen
hebben, is er ook nog het effect op de vitaliteit in het algemeen. Heel veel flora
in de stad is er slecht aan toe. Het is ontluisterend om te zien wat dat voor
invloed op het algemene welbevinden heeft. De gezondheid van de mensen
en dieren heeft trouwens ook te leiden. Het is alsof er een golf van verderf
over de stad is gespoeld. Het resultaat is, dat de mensen zich uitgeleverd
voelen aan een dodelijke invloed, die ze niet kunnen begrijpen. Voor velen is
het moeilijk te verkroppen. Problemen hebben gewoonlijk een oorzaak, die je
kunt aanpakken, of waar je in ieder geval over kunt klagen. Nu is de oorzaak
ongrijpbaar en richt de agressie zich ins Blaue hinein. Dat maakt de situatie
onberekenbaar en in algemene zin gevaarlijk... Maar nu ben jij aan de beurt:
wat doet Alexander precies?’ 
Ze zuchtte diep en begon toen: 
‘Max heeft zich tot Ulrike’s dood vooral verdiept in het creëren van
omstandigheden, waarbinnen het leven zich optimaal kan ontwikkelen. Dat
was zijn werk, maar ook zijn passie. De resultaten die hij boekte in de LPG
waren ongekend. Nadat Ulrike zelfmoord had gepleegd, heeft hij ook het
omgekeerde bestudeerd: de afbraak van het leven. Leven is organisatie en
ritme. Het is een proces, waarbij de levenloze materie zichzelf organiseert en
zich in een gecompliceerd samenspel van golfbewegingen naar een hoger
niveau verheft. Zodra het leven wijkt, treedt onmiddellijk verval in. De wetten
van de fysieke wereld zijn simpel: stof streeft naar diffusie, de hoogst
mogelijke verdeling van de voorhanden materie in de voorhanden ruimte.
Zodra een dier sterft, zal het overgebleven lichaam vervallen en wat ooit een
compact en georganiseerd samenspel van complexe koolwaterstoffen was,
vervalt weer in simpele bouwstenen en verdeelt zich over een steeds groter
wordende ruimte. Max heeft dit proces ook leren beheersen. Dat betekent, dat
hij uiteindelijk in staat was levensprocessen naar believen te onderbreken en
te beëindigen. Een manier om dit afsterfproces in gang te zetten, isoverschrijdingen forceren, wat Alexander nu doet. Paradoxaal genoeg, doet hij
dit door het ondergrondse te bestoken met levenskrachten. Hierdoor vindt de
feitelijke overschrijding plaats, waardoor er een instabiliteit onder het
aardoppervlakte ontstaat, die als tegenreactie de overschrijdingen, die jullie
nu meemaken, tot gevolg hebben. Wat er gebeurt, is dat de levenloze
processen bovengronds terughalen, wat hun ondergronds is afgenomen. Ik
moet erbij vertellen, dat de huidige situatie in de stad een glimp is van wat er
mogelijk is. Alexander is jullie aan het treiteren, maar hij zou de hele stad ook
in een levenloze woestenij kunnen veranderen...’ 
Ze zweeg een moment. 
‘Kom, Bruno, rol nog een sigaret voor me.’ 
Ik draaide weer twee sigaretten, stak ze allebei aan en gaf er een aan
Clementine. We leunden tegen de rugleuning van het bankje en bliezen de
rookwolken de lucht in. Heel voorzichtig waren er openingen tussen de wolken
gekomen en liet de zon zich af en toe zien. 
‘Blijf je vanavond?’ 
‘Ik wilde net vragen of jij dat goed vindt. Dus: ja, graag.’ 
‘Ik bel Alexander en zeg hem dat hij wat te eten moet meenemen, als hij naar
huis komt. Zullen we tot die tijd een beetje werken in de tuin?’ 
Ik knikte, Ze belde haar broer en even later stonden we met handschoenen
aan tussen de nog vochtige planten, terwijl de zon nu echt doorbrak. Al snel
zweetten we flink. Clementine had alleen nog maar haar joggingbroek en een
mouwloos wit hemdje aan. Ik keek naar haar. Ze ging helemaal op in haar
werk; haar tepels waren zichtbaar onder de stof van het hemd. 
‘Je bent verschrikkelijk mooi, Clementine...’ 
‘Werk door.’ 
‘Nee, ik werk niet door. Ik wil naar je kijken.’ 
‘Ik weet niet wat je van plan bent, maar ik werk gewoon verder.’ 
‘Je weet donders goed wat ik van plan ben.’ 
‘Alexander komt zo thuis. Ik heb de hele dag binnen gezeten en kan eindelijk
even buiten zijn.’ 
‘Ja, ik heb met je te doen...’ 
Vanuit een gebukte houding kwam ze overeind en keek me aan. Ik lachte. Ze
kwam naar me toe gelopen en zoende me onomwonden langdurig op m’n
mond. Toen draaide ze zich om en werkte verder. Ik stond een moment stil, omte begrijpen wat er was gebeurd en ging toen ook aan het werk. We werkten
nog bijna een uur, totdat Alexander thuiskwam. Hij kwam de tuin ingelopen en
keek ons aan. Clementine en ik zaten onder de modder en waren nat van het
zweet. Alexander stond daar een moment en zei toen: 
‘Ik pak schone kleren voor je, Bruno.’ 
Ik zweeg, ik wist niet wat ik moest zeggen. Ik stak m’n hand op om hem te
kennen te geven, dat ik hem erkentelijk was. Zijn woorden ontroerden me.
Daar stond een man die vanochtend door z’n zus in z’n zak was getrapt en er
van uit mocht gaan, dat ik dat wist. ‘s Avonds treft hij mij aan in zijn tuin, onder
het zweet en de modder en het eerste wat hij zegt, is dat hij schone kleren
voor me zal pakken. Dit was iemand die de stad zou kunnen vernietigen, maar
ik kon niet geloven dat hij dat ooit zou doen. 
‘Ga maar douchen,’ zei Clementine tegen me. ‘Ik kom er zo aan.’ 
Ik trok m’n schoenen uit en klopte de ergste modder eraf. Op m’n sokken liep
ik naar binnen. Van boven riep Alexander: 
‘Kom maar, ik heb je spullen hier.’ 
Ik liep naar boven en zag Alexander staan met een stapeltje kleren in z’n
handen. Hij gaf ze aan mij. 
‘Je weet waar de badkamer is, neem ik aan.’ 
‘Ja, dankjewel voor de kleren.’ 
‘Geen probleem!’ 
Hij glimlachte naar me en liep toen naar beneden. Ik douchte me. Het warme
water was weldadig op mijn huid. Na het douchen droogde ik me af en moest
toen Alexander’s kleren aantrekken. Het voelde gek. De kleren waren schoon,
maar het was te intiem. Ik stond in hun badkamer, droogde me af met hun
handdoek en trok nu zijn kleren aan. De kleren roken lekker, maar niet zoals
mijn kleren. Ik keek in de spiegel en had moeite met m’n spiegelbeeld. Alsof er
bier in een Cola flesje was gegoten. Ik droeg een loszittende boxershort, een
kaki slim fit pantalon en een donkerblauw geribd shirt met korte mouwen. Aan
m’n voeten had ik leren slippers. De kleren stonden me goed, maar ik zou zelf
nooit zulke kleren kopen. Aan de andere kant: waarom kon ik niet gewoon de
kleren aantrekken en ophouden met dat gepieker? Ik draaide me van de
spiegel weg, verliet de badkamer en ging naar beneden. Ik kwam de keuken
binnen en zag Alexander en Clementine met elkaar in gesprek. Hun gezichten
hadden een rustige neutrale uitdrukking, niets wees erop dat zij hemvanochtend getrapt had en dat hij haar gevangen hield. Blijkbaar was hun
verhouding zo, dat ze ondanks alle krenkingen, konden terugvallen op een
soort alledaagse omgang. Ik kon er alleen maar bewondering voor hebben...
Clementine zag mij en barstte in lachen uit. Alexander keek ook en
protesteerde: 
‘Wat lach je nou? Hij ziet er prima uit!’ 
‘Hij ziet eruit als jij! Dat kan helemaal niet!’ 
‘Ik heb net voor de spiegel besloten me er niet druk om te maken, maar het
zou helpen, als je ophoudt met lachen. Nogmaals dankjewel voor de kleren,
Alexander.’ 
‘Geen probleem. Ik vertelde Clementine net wat ik heb meegenomen: cordon
bleutjes, patat en sla.’ 
‘Laten we meteen gaan eten, dan douche ik daarna wel,’ zei Clementine, terwijl
ze haar haar opbond. ‘Ik dek de tafel in de tuin.’ 
Even later zaten we te eten. We dronken er koud bier bij. 
‘Hoe doen jullie dat? Hoe kunnen jullie gewoon met z’n tweeën aan tafel zitten
en samen eten en praten, terwijl de één de ander vanochtend in z’n zak
getrapt heeft, en de ander de één hier gevangen houdt?’ 
‘Misschien komt het door jou, Bruno,’ zei Clementine. ‘Ik vind het fijn als jij er
bent. Het leidt af van ons conflict. Het is gezellig. Met jou erbij lijkt het wel of
we normale mensen zijn.’ 
‘Zo denk ik er ook over, Bruno,’ zei Alexander. ‘Het heeft iets geruststellends,
dat jij hier bent. Toen ik je zag staan in je smerige kleren, was ik echt blij, je te
zien.’ 
‘Ik vind het ook gezellig met jullie, maar het lukt me niet zo goed als jullie, om
net te doen, alsof er niks aan de hand is.’ 
‘Feitelijk gebruiken wij jou, Bruno,’ zei Alexander. ‘Jij bent de bliksemafleider
van onze conflicten.’ 
‘Ik weet niet of dat een rol is, die ik wil spelen,’ zei ik. ‘Als jullie door mij net
kunnen doen, of er niets aan de hand is, is dat een slechte zaak.’ 
De broer en zus zwegen. De sfeer was bedrukt nu; mijn weigering om hun
strijd te verdoezelen, had hem weer voelbaar gemaakt voor ons alledrie. 
Na het eten stond Clementine op en ging douchen. Ik zei tegen Alexander: 
‘Kom, we gaan ergens iets drinken. Wij met z’n tweeën.’ 
Hij keek me aan, alsof hij probeerde in te schatten, wat ik van plan was. Maarwat het was, kon hij niet bedenken. Uiteindelijk zei hij: 
‘Ok, goed. Ik zeg even tegen Clementine, dat we weg zijn.’ 
Even later liepen we over straat, de scheuren en gaten ontwijkend. 
‘Ik weet een terras aan het water, maar dat is wel een stuk lopen. Het is buiten
de stad; er zijn daar nog geen overschrijdingen. Vind je het goed om daar
naartoe te gaan?’ vroeg ik. 
Alexander stemde ermee in en we liepen door de straten. 
‘Ik begreep van Clementine, dat je de stad ook zou kunnen vernietigen, als je
dat zou willen. Ik kan niet geloven, dat je dat zou doen. Heb ik gelijk?’ 
‘Ja, je hebt gelijk. Ik zal het niet erger laten worden dan dat het nu is, maar ik
kan de situatie, zoals die nu is, wel laten voortduren en in principe ben ik dat
ook van plan. Op het gemeentehuis sta ik geweldig onder druk vanuit het
college van wethouders, maar het begint tot ze door te dringen, dat dit niet
normaal is. Er is onderzoek geweest, maar ze kunnen helemaal niets vinden,
terwijl er van alles aan de hand is. Dit is wat ik beoogd heb, deze onzekerheid.
Dat de mensen wel moeten erkennen, dat het onverklaarbaar is. Dat hun
manier om naar de wereld te kijken te beperkt is.’ 
‘Ik vraag me af, of ik nog steeds achter mijn rug word uitgelachen daar. Ik
moet toegeven, dat ik een zekere genoegdoening voel over de stand van
zaken.’ 
‘Haha, laat dat je genootschapsleden maar niet horen!’ 
‘Waarom niet? Ik heb me lang genoeg voor hun karretje laten spannen. En als
het erop aan komt hebben ze geen enkele manier om hun protocollen te
handhaven.’ 
‘Hoho, waar komt die oproer ineens vandaan?’ 
‘Ik had vandaag een discussie met Triefel, onze voorzitter. Ik vroeg hem
waarom ik van jou heb moeten horen, dat Max lid was van het Genootschap
hier in de stad, en niet van hem. Hij heeft toen een boekje opengedaan over
het Genootschap tijdens de oorlog. Niet dat ik hem kwalijk neem, wat er in de
oorlog gebeurd is, maar het idee, dat Genootschappen garant staan voor
moreel tovenaarschap heeft afgedaan.’ 
‘Nou, welkom in de werkelijkheid, Bruno!’ 
Alexander liep glimlachend naast me. Een half uur later kwamen we aan bij het
terras. We hadden al een tijdje geen gaten in de weg meer gezien. Op het
terras zaten wat mensen in de zon; de desolate sfeer van de stad lag achterons. Nadat we aan een tafeltje waren gaan zitten, kwam er een meisje uit het
café, dat vroeg wat we wilden drinken. Ik bestelde een groot glas pils en
Alexander een groot glas weizen. Toen het bier kwam, proostten we: 
‘Op de ongebonden tovenarij!’ 
Ik dronk het glas in één teug leeg; het was mijn bedoeling om behoorlijk
aangeschoten te worden. Alexander volgde mijn voorbeeld; prima zo! We
bestelden meteen nieuwe glazen bier. 
‘Je bent in een uitgelaten stemming,’ zei Alexander. 
‘Ik weet niet of uitgelaten het goede woord is. Ik voel me eerder onstuimig. Ik
voel me, alsof ik op het punt sta in een storm terecht te komen, maar dan wel
een storm die me een heel eind in de goede richting gaat brengen.’ 
Er werd nieuw bier gebracht. Ik vroeg: 
‘Ik zou je graag een verhaal vertellen, is dat goed?’ 
‘Ga je gang.’ 
‘Het was een woensdagmiddag in de winter. Ik was negen jaar oud. Het had
gesneeuwd en ik was buiten op straat een sneeuwpop aan het maken. Ik was
in m’n eentje, en ging volledig op in mijn bezigheid. Ik had niet al te lang
daarvoor geleerd, hoe ik lichaamswarmte kon concentreren in mijn handen,
waardoor mijn vingers een soort spatels waren, waarmee ik de sneeuw naar
believen kon vormen. Ik was al een hele tijd bezig met het maken van de
sneeuwpop. Hij moest eruit gaan zien als juffrouw Ferweda, mijn schooljuf op
wie ik dol was. Ik was begonnen bij haar hoofd; de rest van haar lichaam was
toen nog een stevig aangedrukte manshoge berg sneeuw. Ze droeg haar haar
opgestoken, en ze had de lieve glimlach die ze in het echt ook had. Na haar
hoofd was ik verder gegaan met haar blouse. De sneeuwpop had royale
borsten, net zoals juffrouw Ferweda; de stof van haar blouse stond strak
gespannen. Na de blouse en haar armen was ik aan haar rok begonnen, die
net boven haar knieën ophield. Onder haar rok, kwamen haar benen te
voorschijn. Uiteindelijk was ik aangekomen bij haar schoenen met halfhoge
hakken. Dat was het allermoeilijkste gedeelte; op m’n hurken schraapte ik het
stevige fundament van de sneeuwpop beetje bij beetje weg, om alleen haar
schoenen over te laten. Ik keek voortdurend omhoog om te zien of juffrouw
Ferweda niet wankelde.‘ 
Ik nam een slok bier. 
‘Op dat moment hoorde ik achter me: “Wat ben je aan het doen?” Ik kon aande stem horen wie het was. Het was de buurjongen, Sander. Ik vond het een
stomme vraag, omdat hij zelf kon zien, wat ik aan het doen was. Zonder om te
kijken, vroeg ik: “Zie je dat niet?” waarop hij zei: “Je bent een lelijk wijf aan het
maken.” Ik antwoordde: “Je bent zelf lelijk.” 
Hij zei niets meer en ik begon te hopen, dat hij de verdere conversatie met mij
liet varen. Toen zag ik boven mijn hoofd twee handen, die mijn sneeuwpop
langzaam maar onverbiddelijk omver duwden. Juffrouw Ferweda viel lief
glimlachend naar achteren en brak op de grond uiteen. Ik draaide me om en
zag Sander grijnzen. Hij zei: “Jij bent een engerd, met je sneeuwpop.”’ 
Ik zweeg een moment en nam nog een slok bier. Toen vertelde ik verder: 
‘Ik kwam omhoog en maakte Sander stijf. Eigenlijk hoorde ik nog niet te weten
hoe je mensen stijf maakt, maar mijn opa vond dat iedere tovenaar, jong en
oud, dat moest kunnen. Hij had het me stiekem geleerd. Sander stond daar
rechtop in de sneeuw en kon geen kant meer op. Ik weet nog dat ik
mompelde: “Ik zal je laten zien hoe eng ik ben...” Ik begon hem van onderaf in
sneeuw in te pakken, zodat hij langzaam veranderde in een sneeuwpop.
Steeds verder verdween hij in de sneeuw. Toen ik bij z’n hoofd was
aangekomen, ging ik voor hem staan en kwakte dikke klonten sneeuw in z’n
haar, tegen z’n wangen, z’n neus en z’n mond. Al die tijd keek hij me aan. Ik
wist dat hij alles bewust meemaakte en geen vinger kon veroeren. Ik zorgde
ervoor dat hij de hele tijd kon zien waar ik mee bezig was. Toen alleen z’n ogen
nog zichtbaar waren, zei ik: “Zo Sander, dan doen we nu het licht uit,” en ik
bedekte zijn ogen met sneeuw. Daarna ben ik naar huis gegaan.‘ 
Ik keek opzij naar Alexander. Hij luisterde zwijgend. Ik ging verder: 
‘Hij heeft het overleefd. Zijn vader was hem gaan zoeken en had hem ontdekt.
Hij is met de ambulance naar het ziekenhuis gebracht en daar hebben ze hem
weer bijgebracht. Hij was flink onderkoeld, maar hij zou er niets aan
overhouden. Nog diezelfde avond stond de politie voor de deur. Sander had
een verklaring afgelegd, waarin hij had aangegeven, dat ik hem had bedekt
met sneeuw. Omdat ik nog te jong was, om strafrechtelijk te kunnen worden
vervolgd, liep het uiteindelijk af met een sisser. Het bleek wel heel erg lastig
een verklaring te vinden voor het feit dat hij zich niet verzet had. Hijzelf gaf
aan, dat hij het niet kon, maar hij snapte niet, waarom niet. Ik begreep wel, dat
ik moeilijk kon zeggen, dat ik hem stijf had gemaakt, dus zei ik maar, dat ik ook
niet wist waarom Sander zich niet verweerd had. Het had heel wat voeten in deaarde, voordat de politie met die verklaring genoegen nam. Ik kan me
herinneren, dat mijn moeder vreselijk kwaad is geworden op mijn opa. Ze
schold hem de huid vol en hij schreeuwde terug, dat het mijn goed recht was
geweest mezelf te verweren en dat hij trots op me was. Ikzelf wist toen al niet
meer zo zeker, of het wel zo’n goed idee was geweest. De kinderen uit de straat
en op school hadden het verhaal te horen gekregen en meden me intussen en
zelfs juffrouw Ferweda was een stuk afstandelijker geworden.’ 
Ik nam een grote slok bier. 
‘Weet je, ik trok allerlei lessen uit die gebeurtenissen. Mensen maken zonder
aanleiding en zonder pardon dingen die me dierbaar zijn kapot. Zulke mensen
moet ik hun gang laten gaan, want als ik me ertegen verweer, krijg ik nog veel
grotere moeilijkheden. Tovenarij moet ten koste van alles geheim gehouden
worden. Noem maar op; ik was helemaal gevloerd door berouwvol inzicht.
Maar ik ben er klaar mee, nu. Ik zal heus geen mensen in sneeuwpoppen
veranderen, maar ik laat niemand meer iets kapot maken wat me dierbaar is.’ 
Ik dronk de laatste slok bier en stond op. 
‘Alexander, het was gezellig met jou. Maar het zou nog veel gezelliger zijn
geweest, als Clementine er bij was geweest. Met het grootste respect voor
jouw vaardigheden en voor onze vriendschap zeg ik je: morgen kom ik bij je
langs en vraag ik je naar het wachtwoord om Clementine te bevrijden. En je
weet dat je me het zult geven.’ 
Ik draaide me om en wankelde de stad weer in, op weg naar mijn huis.25
Zonder een moment te aarzelen 
De volgende morgen was het zonnig weer, maar gelukkig niet al te heet. Ik
had vrij slecht geslapen. Voordat ik mijn besluit ten uitvoer ging brengen,
belde ik Triefel op en zei, dat ik hem wilde spreken. Ik kon meteen langskomen
en vertrok. Het was alsof de stad uitgestorven was. Ondanks het prettige weer,
kwam ik op weg naar zijn appartement nauwelijks mensen tegen. Ik
arriveerde bij Triefel en belde aan. Hij deed de voordeur open met de zoemer
en ik ging de trap op naar boven. 
‘Goedemorgen Bruno, kom binnen. Ik heb koffie gezet, wil je een kopje?’ 
‘Goedemorgen Hugo. Ja, heel graag.’ 
Ik ging zitten. Triefel bracht de koffie en ik stak van wal. 
‘Hugo, ik heb een besluit genomen. Ik wil graag dat je ernaar luistert. Ik wil
niet de daad bij het woord voegen, voordat ik jou eerst op de hoogte heb
gebracht; ik wil jouw zegen voor de uitvoer van mijn plan.’ 
‘Dat klinkt wel erg definitief... Maar ga je gang, vertel maar.’ 
‘We moeten ophouden te proberen Alexander erin te luizen. Hij is te slim om
hem op het verkeerde been te zetten. Het heeft geen zin; het enige wat we
bereiken, is dat zijn houding verhardt, als hij merkt dat we proberen hem voor
de gek te houden. Ik heb de afgelopen avonden met hem zitten praten en ben
open tegen hem geweest. Ik heb hem goed leren kennen en hij mij ook. We
respecteren elkaar. Aan de oppervlakte is hij nog altijd de opgeruimde
Alexander, maar ik heb gemerkt dat hij moe is en zich allesbehalve op z’n
gemak voelt. Hij weet dat hij Clementine niet langer vast kan houden, hij weet
dat de overschrijdingen op moeten houden. In feite is hij radeloos.’ 
‘Klinkt aannemelijk. Maar wat is nu je plan, wat stel je voor?’ 
‘Dat ik hem op de man af vraag naar het wachtwoord. Dat ik nog een laatste
keer op hem afstap en volledig open kaart speel. Geen misleiding, geen
trucjes, geen tovenarij. Op die manier zal hij zich serieus genomen voelen en
hoeven we niet bang te zijn voor vergeldingsacties van zijn kant. Hij weet wat
wij willen, hij weet wat we van plan zijn: ik heb gisteravond aangekondigd, dat
ik hem vandaag om het wachtwoord zal vragen.’Triefel zat daar, met z’n armen over elkaar geslagen, zijn onderlip naar voren
gestoken. Hij dacht na en zei toen: 
‘Laten we ervan uit gaan, dat je een punt hebt... Ik ben het met je eens, dat we
geen kans maken tegen hem, als hij onze plannen doorziet en zich in het nauw
gedreven voelt. Ik ben het met je eens, dat hij te geslepen is, om hem te
kunnen misleiden en ik ben het met je eens, dat het conflict zich verder zal
verharden, als hij zich door ons belazerd voelt. Alleen al, omdat wij zijn
intelligentie beledigen... Mocht jouw aanpak mislukken, is er geen man
overboord; hij weet al, dat wij achter het wachtwoord proberen te komen.
Niets nieuws dus... Tot zover spreekt er niets tegen jouw plan. Alleen: de leden
van het Genootschap zullen er anders over denken. En ze zullen het niet
waarderen, als wij buiten hun om dergelijke beslissingen nemen. Het is anti
protocollair...’ 
‘Dat is de reden dat ik hier ben gekomen, om dit met jou persoonlijk te
bespreken, buiten onze protocollen om. Het is niet anders Hugo, we kunnen
niet altijd alles met iedereen bespreken...’ 
Triefel zweeg. Hij had tijd nodig om de laatste stap te nemen. Uiteindelijk zei
hij: 
‘Je mag je gang gaan wat mij betreft. Maar geef er voorlopig niet teveel
ruchtbaarheid aan, alsjeblieft.’ 
Dat was wat ik wilde horen. We stonden op en gaven elkaar een hand. Hugo
wenste me succes. 
Daarna fietste ik naar het gemeentehuis en zei bij de receptie, dat ik de heer
Dicee wilde spreken. Het meisje belde hem op en zei daarna dat ik door mocht
lopen. Toen ik Alexander’s gang inliep, zag ik een dikke man uit zijn kamer
komen. Hij schreeuwde: 
‘Dicee, de maat is vol! Je zorgt maar dat het in orde komt, kan me niet schelen
hoe! Je krijgt verdomme al het budget dat je nodig hebt!’ 
De man stormde door de gang. Toen hij me passeerde hoorde ik hem
mompelen: 
‘Verdomde gladjakker...’ 
Even later stond ik in zijn kamer. 
‘Alexander, ik ben gekomen om met je praten.’ 
‘Ja, dat had je gisteravond al aangekondigd.’ 
‘Ik wil dat je mij het wachtwoord geeft, waarmee je de hypnotiseringvergrendeld hebt, die Clementine aan huis ketent.’ 
‘Ik neem het je niet kwalijk, dat je haar wilt bevrijden; het is het meest voor de
hand liggende ding dat je zou kunnen doen. Ik zou eigenlijk durven te
beweren, dat je geen keuze hebt. Maar het gaat tegen mijn belang in. Ik kan je
het wachtwoord niet geven.’ 
‘Dan staan we in deze kwestie lijnrecht tegenover elkaar. Ik moet Clementine
bevrijden, ten eerste omdat ik van haar hou en ten tweede, omdat ik denk dat
zij de enige is, die jou kan stoppen de stad te overspoelen met
overschrijdingen.’ 
‘Als ik ophoud met het veroorzaken van de overschrijdingen en jij Clementine
zo vaak kunt bezoeken als je wilt, zou je dan tevreden zijn?’ 
‘Nee, natuurlijk niet! Je kunt haar niet gevangen houden. Je schiet aan je doel
voorbij. Je raakt haar steeds verder kwijt. Het is eigenlijk te stom voor
woorden, dat je haar niet vrij laat! Ze is toch geen bezit?!’ 
‘Ik ben verloren zonder haar...’ 
‘Je bent pas echt verloren, als je hier nog langer mee doorgaat. En wellicht zij
ook! Ze houdt van jou, ze wil je niet in de steek laten, maar je moet haar vrij
laten, voordat ze alleen nog maar weg wil van je. Laat haar vrij!’ 
‘Ik kan niet...’ 
‘Denk na, Alexander! Wat zou je vader hiervan vinden? Wat zou je moeder
hiervan vinden? Laat haar vrij!’ 
‘Mijn vader heeft ons bezworen bij elkaar te blijven... Clementine wilde weg,
keer op keer... Na onze moeder, die ons verlaten heeft en onze vader, die ons
verliet, kan ik haar niet ook nog verliezen.’ 
‘Door haar gevangen te houden, weet je zeker, dat je haar zult verliezen.
Alexander, je weet dat ik gelijk heb! Laat haar vrij! Nog houdt ze van je! Laat
haar vrij!’ 
Alexander wist dat ik gelijk had. Hij leek te verschrompelen voor mijn ogen. Al
de dingen die hij zelf al zo vaak gedacht moest hebben, werden nu in zijn
gezicht tegen hem gezegd. Ik zag hoe hij vertwijfelde. 
‘Wat doe ik, als ze weggaat?’ 
‘Ga ook weg, kom tot jezelf. Maar laat haar gaan! Ze moet weg! Ze heeft te
lang hier vast gezeten. Maar als jij haar nu vrij laat, uit eigen beweging, heb je
nog de meeste kans dat ze ook weer terug komt. Want ze houdt van jou,
Alexander...’Hij keek me aan, zijn ogen vol onzekerheid. Het drong tot me door, dat hij
niemand had, met wie hij hierover had kunnen praten. Hij was vreselijk
alleen... 
‘Ik ben zo vreselijk alleen...’ 
‘Iedereen is vreselijk alleen, Alexander. De mensen die te leiden hebben onder
de overschrijdingen zijn alleen. Ik ben alleen, Clementine is alleen. Laat haar
vrij!’ 
Hij staarde voor zich uit. Ik zag dat ik hem overtuigd had, dat hij de sprong zou
wagen, maar dat hij nog niet durfde, dat hij moed moest verzamelen...
Eindelijk zei hij: 
‘Het wachtwoord is: “wilczyca”, dat is Pools voor wolvin.’ 
Hij stond op en liep de kamer uit. Ik bleef een moment zitten en volgde hem
toen. Ik zag dat hij de lift moest hebben genomen en nam zelf de trap. Hij
kreeg wat voorsprong van me. 
Ik dronk een kop koffie in de buurt van het gemeentehuis en las de krant. Na
een half uur fietste ik naar het huis in de Kuiperstraat. Clementine deed open
en keek me met grote ogen aan. 
‘Wat is er gebeurd? Alexander kwam hier een half uur geleden binnen
gelopen, zei geen woord, pakte wat spullen in een koffer en vertrok toen weer.
Hebben jullie ruzie gehad?’ 
‘Ik weet het wachtwoord... Alexander heeft het me vrijwillig gegeven.’ 
De hypnotisering om haar te bevrijden duurde niet langer dan een kwartier. Ik
maakte haar weer wakker en ze stond op, liep naar boven en pakte een koffer.
Het leek of ze dit al heel lang en heel grondig had voorbereid. Ik was haar
gevolgd en keek vanuit de deur toe. 
‘Je gaat nu zeker?’ 
‘Ja, ik ga.’ 
‘Kom je nog terug?’ 
‘Ik ga nu eerst. Ik moet nu gaan. Ik moet nu weg uit dit huis.’ 
‘Mag ik mee?’ 
‘Nee, je mag niet mee.’ 
Ze pakte verder, zwijgend. Ik ging weer naar beneden en wachtte in de
woonkamer, tot ze naar beneden kwam. Na een tijdje hoorde ik haar de trap af
komen. Ze zette haar koffer in de gang, kwam de woonkamer binnen. Ze nam
de telefoon en bestelde een taxi. Toen liep ze naar de gang en kwam terugmet twee sleutels in haar hand. Eén sleutel gaf ze aan mij. 
‘Dit is de sleutel van dit huis. Alexander zal ook weggaan, als hij al niet weg is.
Ik wil je vragen of je op dit huis wilt passen, of je af en toe wilt luchten, het gas
en licht wilt betalen, de belasting... En ik vraag je of je op de tuin wilt passen.
Hij zal verwilderen, maar hou het binnen de perken, als je wilt...’ 
‘Waarom wil je dat ik dat doe? Ben je van plan terug te komen?’ 
‘Ik kom in ieder geval terug, al is het om te zeggen dat ik niet meer terug kom.
En anders kom ik terug om een andere reden. Kom nu met me mee, er is nog
één ding dat ik moet doen voordat ik vertrek.’ 
Ze liep de kamer uit. Ik volgde haar de gang in. Ze deed de voordeur open en
zonder een moment te aarzelen ging ze naar buiten. Ik volgde haar en sloot
de deur met de sleutel die ze me had gegeven. De taxi liet nog geen minuut op
zich wachten. Zodra we zaten zei ze: 
‘Naar het gemeentehuis, alstublieft’ 
We reden door de straten. De taxi moest regelmatig uitwijken, om niet in de
gaten te rijden. Er was nauwelijks verkeer onderweg; we waren binnen 10
minuten bij het gemeentehuis. Clementine stapte uit en zei tegen de
chauffeur: 
‘Wacht u hier een moment.’ 
Ze ging naar binnen, en liep regelrecht naar de receptie. 
‘Mijn man, Clemens Dicee, is niet lekker en wil nog enkele dringende zaken
vanuit huis regelen. Hij heeft mij gevraagd, of ik een paar documenten uit zijn
kamer wil halen. Ik heb hier de sleutel en deze meneer hier weet hoe ik er
moet komen.’ 
Het meisje achter de receptie leek niet zeker, of ze Clementine wel door moest
laten. 
‘Ik bel even, of dat in orde is. Heeft u een momentje?’ 
‘Nee, ik heb helaas geen momentje. Buiten wacht een taxi. Mijn man zit
dringend verlegen om die documenten en zal het helemaal niet kunnen
waarderen, als hij hoort, dat ik hier ben opgehouden.’ 
‘Dan zal het wel goed zijn,’ zei het meisje enigszins geïntimideerd. 
We liepen door naar de lift. Eenmaal in de lift drukte Clementine op de knop
voor de bovenste verdieping. Ze zei: 
‘Ik wil naar het dak. Help me daar te komen, alsjeblieft.’ 
Eenmaal boven vonden we snel een deur die naar het dak moest leiden, maardie zat op slot. Clementine probeerde de sleutel die ze van huis had
meegenomen en die bleek te passen. Blijkbaar bezat Alexander een
generaalsleutel van een hoog niveau. De deur gaf toegang tot een laatste trap
en even later stonden we op het dak. 
‘Je begrijpt waarschijnlijk wel wat ik ga doen. Je kan hier niet bij zijn, want het is
niet ongevaarlijk...’ 
‘Als het gevaarlijk is voor mij, is het dat ook voor jou. Kan ik je niet helpen?’ 
‘Je helpt me door me te laten doen, waarvoor ik gekomen ben. Ga naar
beneden en wacht daar op me, Bruno.’ 
Ik zuchtte, en liet Clementine alleen achter op het dak. Even later stond ik weer
op straat, waar de taxi stond te wachten. De chauffeur was uitgestapt, leunde
tegen de wagen en stond een sigaret te roken. Ik zag hoe hij een wolk rook
uitblies en bedacht me, dat ik ook toe was aan een sigaret. Ik rolde er een, stak
hem aan en leunde naast de chauffeur tegen de taxi. 
‘Het duurt nog wel even,’ zei ik. 
Toen ik omhoog keek, zag ik Clementine staan op de rand van het dak. De
chauffeur zag dat ik omhoog keek en keek toen zelf ook. 
Clementine spreidde haar armen en om haar heen verscheen een zacht
vibrerend licht, dat ruwweg de contouren van haar gestalte aannam. Het licht
leek te bestaan uit alle denkbare kleuren, maar geen enkele kleur voerde de
boventoon. Ze maakte een opwaartse beweging met haar armen en het licht
nam toe in intensiteit en de aura nam toe in grootte. Ze maakte de beweging
nog een aantal malen en telkens werd het licht intenser en groter. Toen strekte
ze haar armen met een plotselinge beweging uit en het licht leek als uit een
uitbarstende vulkaan omhoog te schieten en in alle richtingen over de stad
neer te dalen. Ook deze beweging herhaalde ze een aantal malen en telkens
werden de erupties groter en reikte het licht verder en verder. Ik keek om me
heen en zag dat niet alleen de chauffeur, maar ook een aantal passanten
Clementine zagen. Ik bedacht me dat het al eeuwen geleden moest zijn, dat
een tovenaar voor het laatst vaardigheden van dit kaliber in alle openlijkheid
getoond had. De laatste uitbarsting van licht breidde zich als een gigantische
koepel uit over de stad en Clementine verdween van de rand van het dak. Ik
merkte hoe het licht het leven weer deed ontwaken. De neerslachtigheid en de
zwaarte waarmee de vele overschrijdingen de stad geteisterd hadden, leken
weggeblazen. De lucht was weer fris en onwillekeurig ademden de mensenom me heen diep in en uit. Ik hoorde klanken van opluchting en blijdschap om
me heen, mensen lachten en begonnen te praten met opgewonden stemmen.
Niemand leek ontzet of van streek, maar eerder verheugd. 
Toen Clementine uit het gemeentehuis kwam, begonnen links en rechts
mensen spontaan te klappen en te juichen. Sommigen stonden te huilen, met
hun handen voor hun mond. Clementine liep naar de taxi en voor het eerst
sinds ze bevrijd was van haar hypnotische gevangenschap was er een glimlach
te zien op haar gezicht. Ze liep recht op me af en omhelsde me. 
‘Dankjewel, lieve Bruno! Dankjewel, dat je me bevrijd hebt... Lief, ik vertrek nu,
maar ik kom terug naar jou, ik beloof het. Ons verhaal is nog niet afgelopen.’ 
Ze zoende me en toen stapte ze in de taxi. De chauffeur stond nog altijd buiten
en leek zich niet te beseffen, dat hij een klant had. 
‘Ik denk dat je nu beter in kunt stappen om aan de dame te vragen, waar ze
naartoe wil,’ zei ik. 
Hij stapte in. Ik zag dat Clementine iets tegen hem zei, maar ik verstond niet
wat. Toen reed de taxi weg.26
Rustig maar, zo doet-ie altijd 
De maanden verstreken, de herfst viel en het groen verdween. De zon liet zich
steeds korter en zeldener zien en uiteindelijk kwam de winter. Tegen die tijd
had ik nog steeds niets vernomen, noch van Clementine, noch van Alexander. 
Clementine’s acties op het dak van het gemeentehuis namen al snel de vorm
van een mythe aan. Mensen die haar niet gezien hadden, geloofden de
getuigenverklaringen maar zelden. Wel hadden veel mensen het licht als
regen zien neerdalen op de stad en de herstellende werking ervan ondergaan.
De verklaringen hiervoor liepen uiteen van massapsychose tot onverklaarbaar
natuurlijk fenomeen. Verdwaald noorderlicht werd het wel genoemd, of in de
war geraakte regenboog. Vanuit de plaatselijke universiteit werd een
multidiciplinair team samengesteld om de fenomenen te onderzoeken, maar
vanzelfsprekend konden die binnen de restricties van hun werkwijze geen
verklaring vinden. Geconcludeerd werd, dat het waarschijnlijk een niet nader
omschreven atmosferische storing betrof. Vager kon het nauwelijks zijn. De
stemmen van de mensen die Clementine hadden gezien, werden zachter, maar
verstomden niet. De meesten wilden zichzelf niet belachelijk maken door stug
vol te houden, dat een vrouw op het dak van het gemeentehuis het licht
teweeg had gebracht, maar iedereen die het gezien had, wist dat het zo
gegaan was. Soms werd ik op straat aangesproken door iemand die vroeg: 
‘U was er toch ook bij?’ 
Ik bevestigde dat en bood altijd aan om er over te praten bij een kop koffie.
Vaak werd dat aangenomen. Het enige wat ik in die gesprekken deed, was
bevestigen dat dat wat deze mensen gezien hadden ook daadwerkelijk had
plaatsgevonden, dat de waarneming geen hallucinatie was geweest, maar
echt. Wat de verklaring was liet ik in het midden. 
‘Maar ze omhelsde u, toen ze weer beneden was!’ zeiden sommigen. 
Ik zei dan dat ik ook niet wist waarom ze dat gedaan had en dat ik haar niet
kende. Zo bleef de getuigenis in leven onder een kleine groep mensen. Zij
wisten dat een vrouw de stad genezen had. Een oogverblindend mooie vrouw,
die gelachen had, in een taxi was gestapt en was weggereden.Ik ging door met mijn werkzaamheden voor het Genootschap. Na Clementine’s
tovenarij bleven de overschrijdingen lange tijd uit en de gemeente had de
gaten vrij snel daarna hersteld. Op het gemeentehuis hoefde ik me een tijd
niet te laten zien en toen ik uiteindelijk weer een scheur in het wegdek kwam
melden, werd dat aan de balie afgehandeld. 
Binnen het Genootschap liepen de meningen over de gebeurtenissen nog
altijd uiteen. Waar iedereen het over eens was, was de negatieve rol die
Alexander had gespeeld. Over het algemeen was men blij, dat hij weg was.
Over Clementine dachten de leden verschillend. Duidelijk was, dat zij de
overschrijdingen had beëindigd, maar had ze ze niet ook mede veroorzaakt?
En had ze zo openlijk haar magie moeten etaleren? Had ze de gevestigde
magie niet in gevaar gebracht met haar acties? Over mijn persoon leken de
meesten zich niet uit te willen laten. Vanwege mijn relatie met Clementine
bleef ik voor een aantal een verdacht element. Ik had van Ovezande en Triefel
op de hoogte gebracht van de precieze gebeurtenissen en zij waren me zeer
erkentelijk. Ze waren met name blij, dat ik Alexander ertoe had bewogen het
wachtwoord vrijwillig te geven. 
Ik kwam niet meer naar elke vergadering en schiep zo voor mezelf een
precedent; het werd oogluikend toegelaten. Op een dag sprak Triefel me aan: 
‘We raken je kwijt... Maar ik snap wel, dat je je niet meer op je plek voelt bij
ons. Als we jou nu kwijtraken, is dat de prijs die we moeten betalen voor het
werk dat je verricht hebt. Ik kan me daar alleen maar bij neerleggen. Voel je
niet langer gebonden aan onze statuten, Bruno.’ 
Konrad en ik aten soms samen, keken voetbal en rookten sigaren. Nadat
Alexander en Clementine waren vertrokken, had ik twee kisten Punch Punch
sigaren voor ons gekocht, om onze vriendschap te bevestigen en om wat te
roken te hebben tijdens de voetbalwedstrijden. 
In die periode ging ik één keer per week naar het huis in de Kuiperstraat. Ik
gaf de planten water, luchtte de kamers en nam soms stof af. Als er
rekeningen waren voor gas en licht betaalde ik ze. De tuin verwilderde elegant.
De vormende kracht van Clementine bleef onverminderd voelbaar, maar het
onkruid profiteerde daar net zo goed van. Af en toe verwijderde ik het grofste,
maar naarmate de herfst vorderde werd dat steeds minder nodig. Een enkele
keer kwam ik kinderen tegen in de tuin. Ze vroegen of Clementine, die lieve
mevrouw, weer terugkwam, en ik antwoordde, dat ik dat niet wist. Af en toebleef ik ‘s avonds, deed de verwarming aan en hing rond in het huis. Ik bekeek
Alexander’s prenten, ging in Clementine bed liggen, snuffelde in haar
klerenkast of bekeek haar schoenen. Echt vrolijk werd ik er niet van, maar toch
kon ik de verleiding niet weerstaan. Na een paar uur deed ik de verwarming
weer omlaag en verliet ik het huis. Ik bleef nooit slapen. 
Op 6 januari ging ‘s avonds de deurbel. Toen ik opendeed, stonden Clementine
en Alexander op de stoep. Mijn hart maakte een sprong en ik omhelsde
Clementine. Zij drukte me net zo stevig, als ik haar. Ze was er weer! Alexander
stond glimlachend naast haar en toen Clementine en ik elkaar weer hadden
losgelaten, gaf hij me een hand. Hij leek weer de oude charmeur, beiden zagen
er gezond en gelukkig uit. En ze waren weer samen... 
Toen ze binnen waren begon Alexander: 
‘Bruno, we wilden je zo graag weer zien!’ 
‘Ik jullie ook! Waar zijn jullie geweest en wat hebben jullie gedaan?’ 
‘Ik ben eerst een tijd alleen onderweg geweest,’ zei Clementine. ‘Genoten van
mijn vrijheid en de ruimte. Ik ben naar Italië, naar de Dolomieten geweest, ook
naar de berghut, waar we toen samen gegeten hebben. Maar ook naar Milaan
en Rome... Teveel om op te noemen. Ik heb rondgezworven tot ik jullie te erg
begon te missen.’ 
Ze keek Alexander en mij aan. 
‘Ik wist dat ik te ver was gegaan, veel te ver,’ zei Alexander. ‘Ik was in shock en
moest proberen te begrijpen, wat me bezield heeft. Ik ben terug naar Odessa
gegaan. Gelukkig leefden daar nog een paar tovenaars waar we vroeger mee
omgingen. Ook een paar voor wie ik altijd de Pools-Hollandse vlegel zal blijven.
Ze hebben me weer een beetje in het lood gebracht. Op een dag stond
Clementine voor de deur.’ 
‘We waren het erover eens dat we jou weer wilden zien,’ zei Clementine. ‘We
hebben heel erg veel aan jou te danken en we misten je allebei.’ 
‘Ik heb jullie huis een beetje in de gaten gehouden. Trekken jullie daar weer
in?’ 
‘Nee,’ zei Clementine. ‘Die fase is voorbij. Het huis is voor mij een gevangenis
geweest, ik wil daar niet meer wonen.’ 
‘Weten jullie dan waar je wel wilt wonen?’ 
‘We gaan naar Amerika,’ zei Alexander. ‘We zijn er nog nooit geweest, maar het
fascineert ons geweldig.’We zwegen een moment. Ik was bang dat dit nu een afscheid zou zijn voor een
lange, lange tijd. Ik voelde me bedrukt. 
‘Bruno, luister goed,’ zei Clementine. ‘We willen dat jij meekomt. Alexander en
ik hebben het er over gehad en we waren het er meteen over eens. We
hebben je nodig en ik zou me heel erg vergissen, als jij ons niet ook nodig zou
hebben... Ik vraag het je nu. Je mag er over nadenken, maar niet te lang. We
willen dat je met ons meekomt!.’ 
Ik hoefde niet na te denken. Ik wilde niet nadenken. Ik wilde mee, mee met
deze mensen, de wereld in, de lucht op plaatsen inademen, waar ik nog nooit
geweest was, mezelf bedwelmen aan het avontuur. 
‘Ik wil met jullie drinken,’ zei ik en ik stond op om glazen in te schenken. Het
eerste wat ik te pakken kreeg, was een fles whiskey; ik schonk drie glazen in en
deelde ze uit. 
Een paar dagen later zaten we in een vliegtuig. Clementine aan het gangpad,
ik daarnaast en Alexander bij het raam. Toen we loskwamen van de grond
keek Alexander naar buiten en draaide zich toen naar mij. Ik zag hem trillen
van opwinding. 
‘Rustig maar, zo doet-ie altijd,’ zei Clementine en ze pakte mijn hand.27
De stilte hier is van een bijzondere kwaliteit 
Halverwege de maand november ben ik naar Malchow gereisd, om Heinrich
op te zoeken. Er was iets wat al die tijd door mijn hoofd was blijven spoken en
ik was er inmiddels van overtuigd, dat ik het bij het rechte eind had. Ik wilde
nu van Heinrich horen, of het werkelijk zo was. Ik nam de trein naar Berlijn en
stapte uit op Berlin Hauptbahnhof. Vandaar ging ik met de S-Bahn naar station
Blankenburg en tenslotte met de bus naar Malchow. Het was in het begin van
de avond toen ik door het tuinhekje liep en op de voordeur klopte. Heinrich
begroette me hartelijk. Even later zaten we in de keuken met twee halve liters
bier voor ons. 
‘Vertel waarvoor je bent gekomen, Bruno,’ zei Heinrich. 
‘Sinds we de afgelopen zomer hier waren, heb ik een vermoeden en hoe
langer ik er mee rondloop, hoe meer ik er van overtuigd ben geraakt, dat dat
vermoeden klopt. Ik ben hiernaartoe gekomen, omdat ik wil weten of het ook
echt zo is. Mijn vermoeden is, dat jij Max, Alexander en Clementine hebt
gekend. Is dat zo, Heinrich?’ 
‘Ja, dat is zo.’ 
‘En waarom heb je ons dat destijds niet verteld?’ 
‘De belangrijkste reden daarvoor was, dat ik discreet wilde blijven tegenover
Alexander en Clementine. Ik kende Max en Ulrike niet alleen, ik was zeer goed
bevriend met hun. Alexander en Clementine stonden in Nederland blijkbaar in
een kwaad daglicht. Vanwege de vriendschap met hun en hun ouders, wilde ik
hun levensverhaal niet zomaar aan jullie prijsgeven. Vlak voordat jullie
kwamen, afgelopen zomer, ben ik met Clementine versmolten, om te vragen
hoeveel ik jullie mocht toevertrouwen. We dachten, dat als jullie er beetje bij
beetje achter zouden komen, jullie vanzelf hun kant van de zaak zouden zien
en niet zo eenzijdig in jullie oordeel zouden zijn. Dat jij Clementine persoonlijk
kende was een grote geruststelling. Ze hebben zo’n geluk gehad, dat
uitgerekend jij erop uit bent gestuurd om hun verhaal te achterhalen! Maar
vertel eens, hoe ben je erachter gekomen, dat ik ze heb gekend?’ 
‘Clementine versmolt met mij, toen we op een avond hier in de tuin zaten.Konrad kwam er op dat moment achter dat zij en ik iets hadden en was
woedend, maar jij was heel mild en nam het voor mij, maar vooral voor haar
op. Ik ben nagegaan, welke redenen jij daarvoor zou kunnen hebben, en een
hele aannemelijke reden was, dat jij haar, haar broer en haar ouders gekend
hebt. Wat ook wel te denken gaf, was dat je onze zoektocht een paar keer op
precies de goede momenten in de goede richting stuurde.’ 
‘Mmmh, tja, ik wilde jullie ook niet tegenwerken...’ 
‘Heb je hun in Przewłoka bezocht?’ 
‘Ja, ik ben daar een paar keer geweest. Ik kwam er niet vaak, ik vond de reis
ernaartoe altijd lastig en ik heb grote moeite met in een vreemd bed slapen.
Het was niet fijn daar, ze leefden te geïsoleerd. Vooral Max vervreemdde
volkomen van de mensen, hij raakte echt beschadigd. Hij was natuurlijk al
getraumatiseerd voordat hij in Przewłoka arriveerde, maar het werd er daar
niet beter op. De kinderen hadden minder last van het isolement. Ze hadden
elkaar en leefden in hun eigen wereldje en eerlijk is eerlijk: Przewłoka is een
ideale plek voor een tovenaarsopleiding. Maar ook zij hebben natuurlijk een
klap van de molen gehad, zeker toen Max stierf. Het is een wonder dat ze
temidden van de mensen hebben leren leven, feitelijk zijn het een soort halve
wolfskinderen. Ik vermoed dat ze hun gebreken hebben kunnen compenseren
met een fabelachtige intelligentie en het zelfvertrouwen dat de magie hun
geeft. Luister Bruno, zij waren aangewezen op hun magie om te kunnen
overleven. Zij konden zich de luxe van morele overwegingen niet altijd
permitteren. Maar op zich zijn het goede mensen. En ze zijn een fantastisch
gezelschap.’ 
‘Dat laatste ben ik met je eens, maar hoe weet jij het? Of baseer je je op de tijd
in Przewłoka?’ 
‘Nee, ik heb ze daarna ook nog gezien. Dat wil zeggen, we versmolten af en
toe en ze kwamen heel soms hier op bezoek. Ik behoor tot de weinige mensen
die hun ouders gekend hebben, blijkbaar betekent dat iets voor hun. Voor mij
betekenen ze in ieder geval heel veel. Het klinkt idioot, maar ik denk: als zij
kunnen overleven in deze wereld, dan is de wereld nog niet zo beroerd.’ 
‘Heb je ze sinds de afgelopen zomer nog gezien?’ 
‘Ja, Bruno, allebei, los van elkaar. Alexander kwam het eerst. Hij was er stuk
van. Hij heeft al die tijd geweten, dat hij Clementine vrij moest laten, maar hij
kreeg het niet voor elkaar het daadwerkelijk te doen. Hij wist, dat zij dan wegzou gaan. Jij hebt hem het zetje gegeven, dat nodig was, maar hij twijfelde nog
steeds of hij haar wel had moeten laten gaan. Ik heb tegen hem gezegd, dat
hij het enige heeft gedaan, wat hij had kunnen doen en dat hij blij moest zijn,
dat hij jou is tegengekomen. Clementine kwam later. Zij was er net zo goed
kapot van. Ze kan zich in haar eentje misschien beter redden dan Alexander,
maar ze voelt zich zonder hem evengoed verlaten. Ze sprak vol liefde over jou.
Ze wilde jou niet verlaten, Bruno, maar ze moest wel weg. Ze kon niet in het
huis blijven en ook niet in de stad. Ze moest een duidelijk teken geven aan
Alexander, dat hij haar geweld had aangedaan. Het kostte haar geen moeite
hem te vergeven, maar ze kon het onmogelijk accepteren.’ 
‘Ik mis ze allebei. Ik hoop dat ik ze binnenkort weer zie...’ 
‘Ze komen terug, Bruno, maar eerst moeten ze elkaar terugvinden en dat
duurt misschien nog wel even.’ 
We zwegen een moment en namen een slok bier. Heinrich stond op en zei: 
‘Wacht hier een moment, ik kom zo terug.’ 
Hij verliet de keuken. Ik had een minuut of vijf zitten wachten, toen hij weer
verscheen met een stuk papier in z’n hand. 
‘Kijk,’ zei Heinrich. ‘Lees dit maar.’ 
Ik vouwde het papier open, het was een brief van Max Lenderink aan Heinrich.
Er stond: 
Lieve Heinrich, 
We hebben onze plek gevonden hier. We hebben een onderkomen in Przewłoka,
diep in het bos aan de grens met Wit-Rusland. De stilte hier is van een bijzondere
kwaliteit; het is zo stil, dat je het bos kunt horen praten. Het heeft, zoals blijkt, heel
veel te vertellen... 
De kinderen horen het bos ook en zijn erg enthousiast. Voor hun is het een groot
avontuur, het is prachtig om te zien hoe ze de omgeving in zich opnemen. We
brengen veel dagen door met z’n drieën, zwervend door het bos. 
Voor mij is het hier een bitter exil. Ik ben vol gevoelens van haat en zelfbeklag. ‘s
Nachts slaap ik nauwelijks. Het donker ontsluit de meest grimmige gebieden van
mijn ziel en het lukt me niet me eraan te onttrekken. Ik haal overdag wat slaap in,
als we diep in het bos een pauze houden, de kinderen opgaan in hun spel en ik de
zon op mijn gezicht voel. Dat zijn de momenten, dat ik mijn ogen even kan sluiten. 
Vriendschappelijke groeten, 
MaxTable of Contents 
1 Dat zal niemand verbazen 
2 Uw inspanningen zijn niet onopgemerkt gebleven 
3 U weet er een mooie draai aan te geven 
4 We gaan bij mij nog even voetbal kijken 
5 Kom gerust nog een keertje langs 
6 Waarvoor houden jullie jezelf eigenlijk? 
7 Waarom heb je dat vanochtend niet verteld? 
8 Als tovenaar ben ik heus wel wat gewend 
9 Het zou zomaar tevoorschijn kunnen komen 
10 Ik was erg blij jou te ontmoeten 
11 Nodig je me uit voor een dinertje? 
12 U maakt op mij een tamelijk machteloze en ongeïnspireerde indruk 
13 Hij werd niet erg serieus genomen 
14 Haha, boefjes zijn het! 
15 Jullie worsten worden koud 
16 Ik zal even bellen of u gelegen komt 
17 Als buitenstaander zou ik zeggen: chapeau! 
18 Met iets van waardering in zijn blik 
19 Er ontstond een bijna perfecte vortex 
20 Tot nu toe maak je al mijn verwachtingen waar 
21 Blijkbaar meenden we het serieus 
22 Je mag je eraan overgeven voor het moment 
23 Maar dit simpele gegeven is je ontgaan? 
24 Met jou erbij lijkt het wel of we normale mensen zijn 
25 Zonder een moment te aarzelen 
26 Rustig maar, zo doet-ie altijd 
27 De stilte hier is van een bijzondere kwaliteit 
LandmarksCover 
