Welk pad kies jij?
Copyright: Doreth Broenink, 2024.
Als je je geroepen voelt om op dit verhaal te reageren, dan kun je contact met me opnemen via het
contactformulier.
Dit verhaal is geschikt voor kinderen vanaf ongeveer 12 jaar.
Binnenkort in uw
theater
Hier zat ze dan, voor zich uit te staren boven haar laptop. Alhoewel het uitzicht
prachtig was - blauwe lucht en blauwe zee met kabbelende golfjes – drong er
weinig van tot Kristel door. Ze had slecht geslapen die nacht, niet goed
begrijpend wat er precies gebeurd was. Gistermiddag was ze nog druk bezig
geweest in haar klaslokaal om alles voor te bereiden voor volgende week. Na
het weekend zouden ze starten met nieuwe programma’s en zo’n overgang
vroeg altijd de nodige voorbereiding. Plotseling stonden daar twee mannen die
haar dringend hadden gevraagd met hen mee te komen. Enigszins angstig had
ze gevraagd “Waarom?” en “Waar naartoe?” De mannen hadden echter geen
antwoord gegeven, maar haar eerst naar het kantoortje van de directeur
gebracht. “Geweldig! Wat een eer voor onze school!” had de directeur
uitgeroepen met een grote grijns op zijn gezicht. Nietbegrijpend keek Kristel
hem aan. “Wat is er aan de hand?” had ze met een klein stemmetje gevraagd.
“Je bent uitgekozen om een serie nieuwe programma’s samen te stellen voor
het Nieuwe Onderwijs”, galmde de directeur, nog steeds met een enigszins
trotse grijns op zijn gezicht, want het feit dat één van zíjn docenten aan het
project mee mocht werken, betekende een grote eer voor de school en dat zou
ongetwijfeld op hem afstralen. Hij wist zich al zeker van een flinke bonus op zijn
sociale krediet-totaal. Nog steeds niet begrijpend wat er precies gebeurde,
werd Kristel bij de arm gepakt en weggeleid naar een busje dat buiten stond te
wachten. “Maak er wat moois van en zet onze school maar in de
schijnwerpers!” riep een zeer tevreden directeur haar nog na. Kristel begreep
er niets van: had ze iets verkeerds gedaan? Ze kon niets bedenken wat ervoor
gezorgd had dat ze was opgevallen bij de SW (de Sociale Wachters). En waarom
was de directeur dan zo enthousiast? Zeker niet omdat ze iets gedaan had wat
niet door de beugel kon, eerder het tegenovergestelde. Hij had haar vaak als 
voorbeeld gesteld voor de collega’s vanwege haar werkethiek – iets waar ze
zich altijd zeer ongemakkelijk bij had gevoeld – en alle tijd die zij spendeerde
op school. Dat was nooit een probleem voor haar geweest; ze had geen gezin
en op school had ze het gevoel dat ze nog met iets nuttigs bezig was, iets
waardoor ze toch op de één of andere manier iets bijdroeg aan de
samenleving. Het alternatief was geweest om eenzaam in haar studiootje te
zitten met haar E-reader of voor de zoveelste keer het kleine oppervlak van
haar verblijf schoon te maken. Eerlijk gezegd had Kristel een hekel aan
huishoudelijk werk. Ze was veel liever bezig met activiteiten die haar
intelligentie en creativiteit prikkelden. En werken als docente op een school
had zij gezien als de enige plek die daar nog enigszins aan tegemoet kwam.
Vele andere activiteiten waren inmiddels niet meer mogelijk door de
beperkingen in het samenzijn, opgesteld door het Ministerie van Sociaal
Welzijn. Maar ze had al bijna geen herinnering aan hoe het vóór de Grote
Omwenteling was geweest. Iedereen was zó beduusd geweest dat velen in een
soort lijdzaamheid waren gegleden in de jaren na de Grote Omwenteling. Door
haar hersenen actief te houden, had ze geprobeerd om zo veel mogelijk van
haar herinneringen vast te houden, ook al was het moeilijk door de constante
uitzendingen via alle schermen die overal opgehangen waren, zelfs in haar
kleine studio.
Maar goed, nu zat ze hier, in een kamertje met een bed, een bureautje, een
nieuwe laptop (of eigenlijk meer een laptop verbonden met het centrale
systeem), een klein tafeltje met stoel en een plekje waar haar koffertje kon
staan en ze haar kleding aan enkele haakjes kon hangen. Een eigen douche had
ze niet, die moest ze delen met een ander die hier voor hetzelfde project
naartoe was gebracht.
Toen ze gisteren in het busje werd gezet, zat daar al een jongen in. Ze had even
naar hem geknikt en was toen achter hem gaan zitten. Toen het busje zich in
beweging zette, merkte ze dat ze richting het gebouw reden waar zij haar
studiootje had. Zou er iets gebeurd zijn waardoor we niet alleen over straat
mochten gaan?, dacht ze nog. Maar nee, ze waren gestopt voor ‘haar’ gebouw
en één van de mannen had haar bij de arm genomen en was met haar
meegegaan naar binnen. Hij had een kleine reiskoffer meegenomen. “Stop hier
kleding in voor een week aan de kust”, had hij gezegd. Niet goed wetend wat ze
mee zou moeten nemen, had ze zowel zomerkleding als een warme trui en 
trainingsbroek erin gestop. “Vergeet je tandenborstel niet”, had de man haar
nog nageroepen. Het was maar een klein koffertje, dus veel kon ze niet
meebrengen, maar ach, het zou maar een weekje zijn. Een week…. Wat zou ze
moeten doen in die week? Misschien kwam ze helemaal niet buiten en had ze
niets aan de zomerjurk die ze had ingepakt. Snel propte ze nog een kniebroek
en t-shirt in het kleine koffertje. Het kon maar met moeite dicht, maar zo was
ze tenminste op allerlei weersomstandigheden voorbereid.
Met haar gepakte koffertje liep ze weer naar de man toe. “Wat gebeurt er?
Waar brengen jullie me naar toe?” had ze gevraagd, maar de man was blijven
zwijgen en geleidde haar weer terug naar het busje. Eenmaal in het busje
gingen ze weer op pad. Kristel had geen idee waar ze naar toe zouden gaan. De
man had gezegd “een week aan de kust”, maar de kust was ver weg voor zover
zij wist. En voor een week? Kristel’s gedachten gingen alle kanten op: een
opvoedkamp? Een strafexpeditie? Nee, dan zou de directeur niet met zo’n
grote, tevreden grijns achterovergeleund op zijn draaistoel hebben gezeten. Uit
zijn houding maakte ze op dat het een eer was dat ze ergens voor was
uitgekozen, maar wat kon dat in godsnaam zijn? Inmiddels was het busje
gestopt. De man die met haar meegegaan was naar haar studiootje ging
opnieuw het busje uit en kwam even later terug met een vrouw van ongeveer
haar leeftijd, gokte ze. Ook zij keek verbaasd en enigszins angstig naar het
busje. Blijkbaar wist zij ook niet wat er ging gebeuren. De man had zo’n zelfde
koffertje meegenomen toe hij de vrouw ging halen en zij had hem nu –
waarschijnlijk ook gevuld met kleding ‘voor een week aan de kust’ – in haar
linkerhand. Bij het busje aangekomen, pakte de man het koffertje over, plaatste
het achterin bij de andere koffertjes en gebaarde de vrouw dat ze in moest
stappen. De vrouw kwam naast Kristel zitten en keek haar vragend aan. Kristel
haalde nee-schuddend haar schouders op, aangevend dat ze van niets wist.
Niemand durfde te praten in het busje en alle drie wachtten ze gelaten af wat
er ging gebeuren. Het busje maakte een laatste stop om nog een jongeman op
te halen alvorens richting het vliegveldje te rijden.
De directeur van de school waar Kristel werkzaam was, zat zelfgenoegzaam
achterovergeleund in zijn luxe directeursstoel. Dit ging hem flink wat extra
punten opleveren en misschien zou hij zich zo kunnen gaan voegen bij de elite
van de stad. Als hij eenmaal genoeg kredietpunten had opgebouwd, zou hij 
kunnen vragen om een baan bij het stadsbestuur, op de afdeling onderwijs. Nu
Kristel was uitgekozen om mee te werken aan dit enigszins geheime project,
waar hij van hoorde toen hij bij het ministerie was geroepen om zijn visie op
een ingezonden stuk toe te lichten, had hij een kans gezien waardoor hij op kon
klimmen op de sociale ladder. Al jaren deed hij zijn stinkende best om ‘zijn’
school in een goed daglicht te houden en ervoor te zorgen dat ‘zijn’ school
opviel bij het ministerie. Om dat te bereiken had hij uitgezocht met welke
mensen hij het beste om kon gaan en ook had hij enkele stukken aangeleverd
in ‘open conversaties’ met het ministerie. Hij was altijd heel minutieus te werk
gegaan, had elke geleverde tekst vele malen doorgenomen om mogelijke
indrukken van ‘ongehoorde’ denkbeelden te vermijden. Goede vrienden van
vroeger, die vraagtekens stelden bij de huidige curriculae, zag hij niet meer en
zelfs van zijn vrouw was hij gescheiden enkele jaren geleden, omdat zij een
mogelijke dreiging voor zijn positie kon betekenen. Nee, de directeur had het
allemaal goed op een rijtje. En dan nu de kans om van zijn school hét
voorbeeld voor de hele natie te maken. Hij had Kristel aangedragen voor het
project, omdat zij altijd zonder vragen had uitgevoerd wat er van haar verwacht
werd. Zij was punctueel en werkte braaf in lijn met wat het Ministerie van
Onderwijs aan richtlijnen uitgaf. Het Ministerie had nu echter bedacht dat er
nog een teveel aan eigen lesmateriaal op de scholen rondging, werkjes van
eigenzinnige docenten, waarmee zij de kinderen een bredere kijk op de wereld
wilden geven. De minister had het plan opgevat om een compleet
standaardwerk voor elke school in het leven te roepen en één school tot
voorbeeldschool te bombarderen. Hier zou elke aankomende leerkracht zes
maanden stage moeten lopen alvorens een aanstelling te krijgen op een
andere school. In dat jaar zou hem of haar onder strenge toezicht geleerd
worden hoe het nieuwe curriculum uit te voeren en ook zouden zij ervaren
welke straf zij konden verwachten als zij hiervan afweken. De directeur
droomde weg bij het idee dat zíjn school hiervoor uitgekozen zou worden en hij
daarmee een enorme sprong op de sociale ladder zou maken en daarmee meer
dan genoeg kredietpunten zou verdienen om misschien zelfs een baan op het
ministerie te krijgen zodra er één vrij kwam.
Aangekomen op het vliegveld zag Kristel een klein vliegtuigje klaarstaan. Zij
werden uit de auto geleid en naar het vliegtuigje gebracht, terwijl hun koffers 
in het achterste deel werden geplaatst. Toen ze allemaal op een stoel in het
vliegtuigje zaten, begon het te rijden en even later stegen zij op. Nog steeds
had niemand een woord gezegd. Toen zij eenmaal op vlieghoogte waren en
weer horizontaal vlogen, kwam er een man uit de cockpit. Hij was een oudere
man en had een enigszins bekend gezicht, dacht Kristel, maar ze kon zich op dat
moment niet herinneren waar ze dat gezicht eerder had gezien. De man kuchte
even en zei toen: “ Goedenavond, welkom. U zult zich waarschijnlijk afvragen
waarom wij u hier hebben gebracht en waar wij u naar toe zullen brengen.” Hij
keek even rond naar alle vier de personen die met grote vraagtekens in de ogen
zwijgzaam naar de man zaten te kijken. “Ik zal u niet langer in het ongewisse
houden”, zei de man. “Gefeliciteerd! U bent uitgekozen door het Ministerie van
Onderwijs om het nieuwe curriculum verder door te ontwikkelen in voor
docenten voorgevormde lespakketten. Het ministerie heeft het afgelopen jaar
veel tijd gespendeerd aan het uiteenzetten van de onderwerpen die op alle
scholen gedoceerd moeten worden. Wij hebben gewikt en gewogen welke
onderwerpen voor welke leeftijdsgroep het meest geschikt zijn en welke de
onderwerpen zijn die belangrijk zijn om onze kinderen te onderwijzen opdat zij
deugdzame en volgzame burgers worden. Het is nu aan jullie de taak om deze
richtlijnen zó om te zetten in lesplannen en lespakketten dat het voor iedere
docent duidelijk is wat er onderwezen moet worden en op welke manier. Ook
hebben wij besloten dat er één voorbeeldschool zal komen waar alle
aankomende docenten zes maanden stage moeten lopen zodat zij
dondersgoed begrijpen wat er van hen gevraagd wordt. Jullie komen alle vier
van een andere school. Degene van jullie die tijdens de komende week het
beste werk aflevert, mag zich vertegenwoordiger noemen van deze
voorbeeldschool en de directeur van de betreffende school zal dan op de
hoogte worden gebracht dat zijn school onze voorbeeldschool zal zijn met
ingang van het volgende schooljaar. Kristel wist even niet wat zij hoorde…aan
de ene kant voelde zij zich vereerd dat zij hiervoor was uitgekozen. De directeur
had hier zeker een hand in gehad, dacht zij, zijn ambitie kennende. Aan de
andere kant, was zij juist de laatste tijd gaan beseffen hoe ongelooflijk
beperkend het curriculum is. De kinderen zitten de hele dag aan hun tafeltje
met hun geleider op hun hoofd op een laptop te werken, mogen alleen om
10.00 uur een kwartiertje naar buiten voor frisse lucht, krijgen om 12.00 uur
een half uurtje om de door de school verzorgde ‘gezonde’ lunch te eten en om 
15.00 uur zijn er dan de verplichte ‘sportieve’ activiteiten, die neerkwamen op
rondjes rennen, bal-en speerwerpen en het instuderen van bepaalde ritmische
bewegingen dat door moest gaan voor ‘dans’. Steeds vaker kwamen er
herinneringen in haar op van de tijd vóór de Grote Omwenteling. Ook al was
het toen ook niet zo geweldig, er was tenminste nog enige ruimte geweest voor
een meer persoonlijke inbreng en begeleiding van de kinderen. Kristel
vermoedde dat het nieuwe curriculum die ruimte niet zou bieden, eerder het
tegenovergestelde… Voorzichtig keek zij naar de vrouw die in de stoel aan de
andere kant van het gangpaadje zat. Wat zou zij denken? En die twee mannen
achter hen? Kristel zou het al snel te weten komen…
In het resort aan de kust werden 4 kleine bediendenkamertjes in orde
gebracht. Ieder kamertje had een eenpersoonsbed, een tafeltje en stoel bij het
raam, waardoorheen men het strand en de zee kon zien, een geïmproviseerd
kledingrek en een bureautje met een laptop van het Ministerie, gelinkd aan de
centrale computer waarin de kandidaten de richtlijnen voor de lessenpakketten
terug konden vinden. De twee vrouwen zaten op de eerste verdieping van het
gebouw en deelden een badkamer, gelegen tussen de twee kamers en de
mannen hadden eenzelfde onderkomen op de tweede verdieping. De bedden
waren voorzien van lakens, een deken en een hoofdkussen. In de badkamer
hingen voor elk twee handdoeken. Dit waren de minimale voorzieningen die
geboden werden, niet alleen voor onze vier kandidaten maar in het algemeen
ook voor de bedienden die werkten in dit resort. Op dit moment had het resort
te kampen met een tekort aan personeel, vandaar ook dat er nu ruimte was om
deze vier kamertjes beschikbaar te stellen aan het Ministerie van Onderwijs. De
laatste tijd gebeurde het wel vaker dat bedienden niet meer terugkeerden na
hun vrije dag. Het was nog onduidelijk waar zij naar toe waren gegaan. Het
management van het hotel was een onderzoek begonnen naar de
verdwijningen. Niet zozeer vanuit mededogen voor hun personeel, als wel om
te ontdekken of er ergens een lek in hun beveiliging was. Personeel was niet zo
moeilijk te vinden, maar het begon nu op te vallen dat er steeds meer mensen
verdwenen. Het was mogelijk dat zij tijdens het zwemmen gedurende het
sportieve uurtje verdronken waren in de zee, immers velen konden niet
zwemmen en wisten niets van de stromingen aan deze kant van de rotsen. De
manager hoopte stilletjes dat dat het geval was. Het waren toch vooral de 
‘lastige’ werknemers geweest die leken te verdwijnen. Het enige waar hij voor
moest zorgen was dat er geen gaten in de omheining zaten of dat er geen
corrupte bewakers waren. Dat laatste was overigens bijna onmogelijk, want de
meesten waren door AI (artifical intelligence) aangestuurde cyborgs (half mens,
half robot), extra uitgerust met nachtzicht en een supergehoor, ideaal voor
bewakingsactiviteiten. De manager maakte zich nu niet al teveel zorgen over de
verdwijningen, belangrijk was het dat deze vier figuren, gestuurd door het
Ministerie van Onderwijs, op tijd hun eten kregen en continue bewaakt
werden. Opgesloten in hun kamertjes moesten zij de richtlijnen van het
Ministerie omzetten in voor docenten hapklare brokken voor de overige
docenten, zo had hij begrepen. Er was hem een flinke bonus in het vooruitzicht
gesteld als er geen problemen zouden zijn gedurende deze week dat zijn
‘gasten’ hier aan het werk zouden zijn. Die bonus zou hem misschien wel nét
boven het niveau van zijn collega manager van de andere kant van ‘de muur’
kunnen brengen, wat zou betekenen dat zij van baan moesten ruilen. Hij zou
dan manager worden van de gastenverblijven van de elitaire gasten, de leiders
van de natie, die hier hun vakanties doorbrachten en zijn collega zou dan het
personeel en hun onderkomens onder zijn hoede krijgen. Was hij meteen van
dat gedoe van die missende personeelsleden af. Het zat hem wel een beetje
dwars dat die dingen gebeurden, want een enkele smet op zijn management
zou hem zijn kans op de positie aan de andere kant afnemen. Maar goed, meer
tijd om hierover na te denken had hij niet, want hij hoorde het vliegtuigje
naderen en over een half uur zouden zijn ‘speciale gasten’ hier aan de maaltijd
moeten zitten. Hij liep naar de keuken om te zien of er al voorbereidingen voor
de maaltijd in gang waren gezet en tot zijn opluchting zag hij de kok in de weer
met de insectenpasta waarmee zij de burgers maakten en het wassen van de
groenten die in het gebouw aan de rand van het terrein gekweekt werden: sla,
tomaten, paprika en bonen die op water dat met mineralen verrijkt was en
onder speciaal licht werden geteeld.
Het vliegtuigje landde op een vrij korte landingsbaan terwijl de zon aan het
ondergaan was. Wat een mooie kleuren, dacht Kristel, ik wou dat ik zoiets vast
kon leggen en er een schilderij van had in mijn studio. Zij had altijd een groot
gevoel voor kleur gehad, maar sinds de Grote Omwenteling was het niet
mogelijk meer om aan fotografie, schilderen of handwerken te doen. Alles 
moest in dienst staan voor het nut van de samenleving en mooie dingen om
naar te kijken werden niet als ‘nuttig’ gezien. Materialen om mooie, kleurrijke
dingen te maken waren inmiddels ook niet meer voor handen. Nergens meer
had ze mooie stoffen, verf of een schetsboek kunnen bemachtigen, laat staan
een fototoestel. Ze kenden deze dingen nog van haar jeugd. Haar ouders
hadden haar altijd van alles gegeven om mooie kleurrijke schilderijen of
objecten te maken. Haar ouders…. Tijdens de Grote Omwenteling waren zij
opgepakt omdat zij teveel tegengeluiden hadden laten horen. Later hoorde
Kristel dat ze in een zogenaamd heropvoedingskamp zaten. Ze had geen idee
waar die was en of ze nog in leven waren. Niemand kon (of wilde) haar
informatie geven over het lot van haar ouders.
Maar het was nu niet de tijd om daar aan te denken. Ze stonden inmiddels stil
en werden verzocht uit het vliegtuigje te stappen. Kristel keek, net als de
anderen, om zich heen naar een landschap dat zij totaal niet kende. Zij zag
oranje-rood kleurige rotsen met een enkele boom en veel lage struiken
waarvan de bloemen een zoetige geur verspreidden die zich vermengde met de
zilte lucht van de zee. De zee moest dus niet al te ver zijn, dacht Kristel. Ze
hoopte dat ze toestemming kreeg om een keer naar het strand te gaan en de
zee aan haar voeten de voelen. God, wat was dát lang geleden. Een plotselinge
herinnering aan een vakantie aan zee met haar ouders deed zijn intrede. Vlug
bande ze deze herinnering naar het land der dromen. Ze mocht hier niets laten
blijken van melancholie of verdriet. Hier moest zij de volgzame Kristel spelen.
Ze vroeg zich af of de anderen net zo goed hun rol hadden gespeeld als Kristel.
Eenmaal binnen, werden ze welkom geheten door de manager. Hij nodigde
hen uit aan een eettafel en nam zelf plaats aan het hoofd van de tafel. Twee
bedienden, zag ze, hadden inmiddels hun koffertjes opgepakt en zouden die
wel naar hun kamers brengen, vermoedde ze. De manager, een tamelijk grote
man met een neutraal gezicht toverde een gemaakte glimlach op zijn gezicht
en vertelde hun over de regels van het resort. Zij werden elke dag om 8.00 uur
verwacht in deze zaal voor het ontbijt, hun sap om 11.00 uur zou op hun kamer
gebracht worden om hen niet teveel af te leiden van hun werk, om 13.00 uur
werd de lunch klaargezet in dit restaurantgedeelte en om 16.00 uur mochten zij
een uurtje naar het strand om te wandelen of oefeningen te doen, waarna zij
daarna nog 2 uur aan hun werk konden spenderen. Om 19.00 uur werd het
diner geserveerd, ook in deze zaal en weer aan deze tafel, waarna zij van 20.00 
uur tot 22.00 uur nog aan het werk konden gaan. Om 23.00 uur werden de
lichten uitgedaan. Voor die tijd moesten zij zorgen hun tanden gepoetst te
hebben en eventueel gedoucht te hebben, want de volgende dag zouden de
deuren pas om 7.00 uur van het slot gaan (alles werd centraal aangestuurd).
Als zij behoefte hadden aan sap, thee of water, konden zij dit duidelijk maken
via het communicatiesysteem op hun kamers en één van de bedienden zou dan
het gevraagde komen brengen. Nadat hij had gevraagd of er nog
onduidelijkheden waren, waarop hij vier nee-schuddende hoofden als reactie
zag, stond hij op met een ‘eet smakelijk en tot morgen’. Zonder hen verder nog
een blik waardig te gunnen, ging hij de deur door en liep naar zijn kantoor. Dat
had hij kort maar krachtig afgehandeld, dacht hij handenwrijvend bij zichzelf.
Kom maar op met die bonus!
Ondertussen werden in de eetzaal de insectenburgers met bonen en een
salade geserveerd aan de vier nieuw aangekomen gasten. Zij zaten nog wat
onwennig met elkaar aan tafel, de vrouwen naast elkaar en de mannen
tegenover hen. Toen de borden geserveerd waren en de vrouw die hen
bediend had weer naar de keuken was gegaan, zei één van de mannen: “Hoi,
mijn naam is Mathew. Hoe heten jullie?” De andere man antwoordde: “Ik heet
Michiel, aangenaam. En jullie?” vroeg hij aan de beide vrouwen terwijl hij eerst
naar Kristel keek en vervolgens naar de andere vrouw. “Ik ben Kristel”,
antwoordde Kristel. “En ik Gabriella”, zei de andere vrouw. “Weet één van jullie
wat we hier precies komen doen?”, vroeg Mathew weer. “Eerlijk gezegd, ik heb
geen idee”, reageerde Gabriella. “Ik heb begrepen dat we iets moeten doen
voor het Ministerie van Onderwijs”, zei Kristel, “iets met lespakketten maken
voor het nieuwe curriculum. Zijn jullie ook docenten?” Michiel zei: “ja, ik wel, ik
geef computerles op een middelbare school en ik onderhoud alles wat met het
computersysteem te maken heeft.” “Ik ben docente sociale vaardigheden en
bestuurskunde”, zei Gabriella. “En ik ben docent wis-en natuurkundige
wetenschappen”, zei Mathew. “Ik geef les aan de jongsten, officieel heet dat
docent basisvaardigheden”, zei Kristel. Ze keken elkaar aan met een blik van ‘en
wat nu’? Zwijgend aten ze hun burger met groenten. Al even smakeloos als het
eten dat op school wordt geserveerd, dacht Kristel. Toen hun borden leeg
waren, kwam de bedienende vrouw hun borden weer ophalen en zei dat ze
naar de gang moesten gaan alwaar een collega van haar hen naar hun kamers
zou brengen. Gedwee stonden ze alle vier op en met Mathew voorop liepen ze 
naar de deur waardoor ze ook naar binnen waren gekomen. In de gang stond
een jongeman hen op te wachten en bracht hen naar de lift. Zij stapten allen in
en de jongeman drukte op de 1 en de 2. Aangekomen op de eerste verdieping
zei hij tegen Gabriella en Kristel dat zij uit konden stappen en dat hij direct zou
komen om hen hun kamers te wijzen. De deuren sloten zich weer en de lift ging
verder omhoog. De mannen stapten uit en de jonge bediende wees eerst
Mathew en vervolgens Michiel hun respectievelijke kamer. Met een “denk
erom, om 11 uur gaat alles op slot en het licht uit”, drukte hij weer op de knop
om met de lift naar de eerste verdieping terug te keren. Daar trof hij Gabriella
en Kristel een beetje verloren aan in de gang. Hij ging hen voor naar kamer 7 en
zei tegen Gabriella dat dat haar kamer was. Vervolgens opende hij de deur van
kamer 8 voor Kristel. Na ook de dames herinnerd te hebben aan de 11 uur-klok,
ging hij weer met de lift naar beneden. Kristel keek eens rond in haar kamer.
Klein, maar voorzien van een redelijk goed bed en een werktafeltje. Het raam
gaf uitzicht op het strand, zo te zien. Maar het was in inmiddels helemaal
donker geworden, dus er viel niet veel te zien. Er was nog een andere deur in
de kamer. Toen zij die opende, zag zij dat dat de badkamer was, met douche,
wc en wastafel. Ook Gabriella had hetzelfde idee gehad en zo troffen zij elkaar
in deze kleine ruimte. “Het ziet ernaar uit dat we deze delen”, zei Gabriella. “Ik
denk het ook”, zei Kristel, wijzend op de 2 paar handdoeken die voor hen klaar
hingen. “Ben jij een vroege vogel?” wilde Gabriella weten. “Ja, zei Kristel, ik ben
gewend om om 7.00 uur op te staan.” “Ga jij dan morgen eerst maar onder de
douche, als je wilt”; zei Gabriella, “ik heb altijd wat tijd nodig om wakker te
worden.” “Dank je wel”, zei Kristel. “Zal ik dan nu ook als eerste mijn tanden
maar gaan poetsen? Dan ben ik klaar en kan jij verder de douche gebruiken.”
“Zoals je wilt”, zei Gabriella en keerde zich om en sloot de deur achter zich.
Kristel pakte haar tandenborstel uit haar koffertje en poetste haar tanden.
Vervolgens waste zij het reisstof van zich af, trok haar pijama aan en ging in de
stoel zitten. Gelukkig had ze er nog op tijd aan gedacht om haar E-reader in
haar koffertje te stoppen.
Nou zat ze daar dan achter haar laptop. Vanochtend had zij de andere 3 weer
gezien aan de ontbijttafel. Ook zij waren nog steeds een beetje beduusd van
wat er gisteren was gebeurd. Met z’n vieren hadden ze weer samen aan tafel 
gezeten in die eetzaal waar ze – op de serveerster na – niemand had gezien.
Zouden er geen andere gasten zijn? Maar veel tijd om daar over na te denken
had Kristel niet. Na het ontbijt werden ze geacht weer naar hun kamers te gaan
en aan het werk te gaan. Even rondkijken was er vooralsnog niet bij. Kristel had
al gezien dat hier ook overal schermen hingen en hoogstwaarschijnlijk werden
ze via camera’s in de gaten gehouden. Ze was al niet anders meer gewend.
Ze had haar laptop geopend en de instructies gezien. Het was wat ze gevreesd
had en toch was ze enigszins geschrokken, want tegen beter weten in had ze
gehoopt dat ze wat leukere lessen mocht voorbereiden dan dat ze nu geven
moest, lessen met meer verschillende activiteiten en waarbij er meer gebruikt
werd gemaakt van creatieve vormen om de leerstof inzichtelijk te maken. Het
tegendeel was echter waar. Ze moest materiaal ontwikkelen dat nog strenger
en indoctrinerender was dan dat het nu al was. Hiervoor kon Kristel de
inspiratie nog niet zo erg vinden. De teleurstelling over wat haar taak zou
inhouden had haar echter wel weer wakker geschud en met beide voeten op
aarde doen belanden. Wat had ze wel niet gedacht! Dat zíj de boel weer een
beetje terug mocht draaien, terug naar een meer menselijke benadering van de
kinderen, met spelletjes en liedjes zoals zij ze vroeger zelf had geleerd? Haar
geheugen was heel goed en ondanks alle intimidatie en strafmaatregelen die
de nieuwe regering na de Grote Omwenteling was gaan gebruiken om, volgens
eigen zeggen, een nieuwe samenleving te creëren waarbij iedereen kreeg wat
goed voor hem/haar was, was ze haar eigen schooltijd van vóór de Grote
Omwenteling nog niet vergeten. Heerlijk had ze het gevonden om liedjes te
zingen en allerlei dingen te knutselen van papier en ander materiaal. Natuurlijk
was toen ook niet alles goed geweest, maar ze had in ieder geval veel meer
zichzelf kunnen uiten. Opgegroeid in een dorp had zij nog buiten kunnen
spelen met de kinderen uit de buurt. In de steden was het al anders geweest,
daar werden de kinderen naar school gebracht met auto’s, moesten ze de hele
dag in school blijven, ja zelfs na de officiële schooltijd bleven ze daar nog in de
naschoolse opvang om om 19.00 uur door één van hun ouders met de auto
weer opgehaald te worden. Die kinderen hadden al veel minder vrijheid
genoten dan zij. Zouden dat al de eerste manipulaties zijn geweest van
diezelfde groep die na die 2-3 verschrikkelijke jaren de Grote Omwenteling
gingen promoten en zichzelf vervolgens hadden benoemd tot de nieuwe
regering? Zo mocht ze niet denken, ze moest oppassen, want voor je het wist, 
wisten zij ook waar je, zelfs in gedachten, mee bezig was. De AI (artificial
intelligence) had zo’n vlucht genomen, dat algoritmes al konden uitvogelen
waar je aan dacht door alleen maar je blik op te vangen…..tenminste, dat
geloofde de overheid en daar mocht je niet tegenin gaan.
Plots werd ze opgeschrikt door een hard en zwaar geluid: BOEM! BOEM!
BOEM!
Wat gebeurde er? Ze kon het niet zien vanuit haar raam. Zouden ze iets aan het
slopen zijn? Zo klonk het wel. Er was heel veel gesloopt, ook in haar dorp:
zodra de laatste eigenaar was overleden, werd het huis gesloopt door de
overheid. Mooie huizen die mensen met veel liefde hadden onderhouden,
waar ze mooie tuinen hadden aangelegd vol bomen en bloemen, waren met de
grond gelijk gemaakt. De enige manier waarop je het huis van één van je
familieleden kon redden was door er zelf te gaan wonen, maar dat was alleen
mogelijk als je heel veel sociale kredietpunten had en dat hadden de meesten
niet. Dus hadden ze met lede ogen aan moeten zien hoe alles vernietigd werd
onder het mom van ‘gelijkheid’ en ‘eerlijkheid’. Ook het huis van haar
grootouders was zo onder de sloophamer gekomen. En toen de mensen zich
massaal gingen verzetten tegen deze gang van zaken, was er een grote
revolutie onstaan, waarbij groepen mensen niet alleen de overheid bevochten,
maar ook nog eens elkaar! Voor- en tegenstanders waren met elkaar op de
vuist gegaan en dat had de overheid aangegrepen om op grote schaal het leger
in te zetten. Het bleek dat het leger in het geheim al veel materiaal had
ontwikkeld met behulp van AI om een opstand heel snel in de kiem te smoren.
Ze had nog nooit zulke grote robots gezien! Ook waren ze heel snel gekomen
met de nieuwe wetten…het leek alsof het allemaal al voorbereid was. Maar
daar had Kristel geen zekerheid over, alleen vermoedens.
Boem, boem, boem.
Nu was het niet de sloopkogel, maar werd er aan haar deur geklopt. De
jongeman kwam haar vruchtensap brengen. Was het al 11 uur dan? Ze had nog
niets getypt! De jongeman stapte naar binnen en plaatste een glas
oranjekleurig vruchtensap op haar tafeltje. Hij wierp een vluchtige blik op haar
laptop. Kristel hoopte maar dat hij niet had gezien dat het scherm nog aardig
leeg was… Om zijn aandacht af te leiden van haar scherm, vroeg ze hem: “Wat
zijn ze daar aan het doen?” met haar vinger naar buiten wijzend. “Oh, ze
slopen het appartementencomplex hiernaast”, zei de jongeman alsof het de 
gewoonste zaak van de wereld was. “De laatste bewoner is eergisteren
overleden, dus wordt het gebouw nu gesloopt. Ze zaten er al een tijdje op te
wachten, maar die oude mevrouw bleek taaier dan ze hadden verwacht!”
“Eergisteren overleden en nu al slopen ze het hele complex?”, vroeg Kristel met
verbazing. “Hadden de kinderen en kleinkinderen niet nog spullen mogen
komen halen van hun moeder en oma?” “De vrouw had geen kinderen,
allemaal omgekomen tijdens de Omwenteling”, zei de jongeman. “Sorry voor
de geluidsoverlast, zal vandaag en morgen wel duren, maar daarna keert de
rust weer terug” en met deze woorden draaide hij zich om en liep de kamer
weer uit. In de deuropening draaide hij zich nog even om en zei: “Denk aan de
controle aan het einde van de dag”. De deur sloot zich weer.
Oeps, dacht Kristel, dat was ze even vergeten. Ze deed haar verplichte rek- en
strekoefeningen en ging weer achter haar laptop zitten. Laat we maar beginnen
met het beschrijven van een dagindeling zoals ik weet dat ze dat graag zien.
Heb ik in ieder geval iets. In deze dagindeling zou ze het verplichte kwartiertje
rek-en strekoefeningen verwerken waarin ze stiekempjes wat andere
bewegingen als springen en wat danspasje invoegde. Benieuwd of hen dat
opvalt, dacht ze. Ze begon met het ‘ochtendgebed’ zoals dat genoemd werd,
waarin de kinderen, staand met de hand op hun hart, moesten beloven – elke
ochtend weer – een volgzaam burger te zijn. Elke ochtend flitste het scherm
aan en de Leider kwam dan in beeld met een grote gemaakte glimlach. Als het
‘gebed’ was opgedreund, volgde de stem van de leider met de boodschap dat
iedere goede burger verplicht was onrechtmatigheden te melden bij de
BurgerBescherming (de BB). Hiermee konden extra kredietpunten verdiend
worden.
Kristel zat ijverig te typen toen het signaal voor de lunch werd gegeven. Ze
maakte haar zin af en ging haar kamertje uit. Bij de lift trof ze de andere drie
aan. “Hoi”, zei Kristel, “lukt het jullie een beetje?” “Nee”, zei Michiel, “met die
herrie van buiten kan ik me helemaal niet concentreren. Daarbij…, ik begrijp
niet goed wat ze van me willen. Het lijkt wel of ik een besturingsprogramma
moet schrijven in plaats van een lesprogramma.” “Ja”, reageerde Gabriella,
“daar lijkt het erg op. Ook voor sociale vaardigheden moet ik gedragingen
voorschrijven voor allerhande situaties die zich voor kunnen gaan doen, alsof ik
de leerlingen moet programmeren. Er wordt zelfs gesproken over het gebruik
van hypnose en langdurige blootstelling aan de opvattingen van de leiders. Het 
is bij het absurde af! De eigen gedachten lijken te moeten worden
uitgebannen!” “Ssstt”, fluisterde Mathew, “de muren hier hebben oren en
ogen, kijk uit wat je hier zegt.” Inmiddels waren ze aangekomen in het zaaltje
waar de lunch al op hen stond te wachten: een ondefinieerbare groene soep,
brood en enkele soorten vega-beleg. Ook stond er water en thee. Na de lunch
hadden ze de mogelijkheid om even rond te lopen op het terras en de kleine
tuin die was aangelegd. Het was fijn om even frisse lucht op te snuiven. Er viel
echter weinig van de omgeving te zien. Er was een hoge muur opgetrokken
rondom, waarachter nog een wereld schuil ging, leek het. Het enige wat ze
echter hoorden was het geluid van de sloopmachines. “Weet iemand wat ze
aan het doen zijn daarbuiten?”, vroeg Gabriella. “De jongeman zei dat ze het
appartementencomplex hiernaast aan het slopen zijn. De laatste bewoonster,
een oude vrouw, was eergisteren overleden en nu maken ze het hele gebouw
met de grond gelijk”, vertelde Kristel, de woorden van de jongeman herhalend.
“Het is hier al net zo erg als thuis”, zei Mathew. “Ons dorp is helemaal met de
grond gelijk gemaakt. De paar mensen die er nog woonden, waaronder ik,
werden gedwongen naar een studio in de stad te verhuizen.” “Bij ons
hetzelfde”, reageerde Michiel. “Het zal overal wel zo gaan.” “En toch kan ik er
niet goed aan wennen”, waagde Kristel het om te zeggen. “Jij dus ook niet?”
Deze woorden kwamen zowel uit de mond van Gabriella als Mathew. Michiel
liet zich er verder niet echt over uit, kreeg er de kans ook niet toe, omdat het
signaal dat het lunchuurtje voorbij was alweer klonk. In de lift zei Mathew nog
“ik hoop straks een strandwandelingetje te kunnen maken. Gaan jullie ook naar
het strand?” Alle drie knikten ze van ja…
De eerste uurtjes van de middag deed Kristel erg haar best om nog wat meer
van het gewenste lesmateriaal uit te werken, maar het kostte haar erg veel
moeite. Net als de anderen had zij ook gemerkt dat de instructies veel meer
gericht waren op nog meer bemoeienis van de overheid. Het ging zelfs zover
dat er precies voorgeschreven moest worden wát er gezegd mocht worden en
hóe men zich diende te gedragen. Dit gold niet alleen voor de leerkrachten,
maar met name ook voor de leerlingen. Het was vooral Kristel die deze
basisprogramma’s uit moest werken, opdat de kinderen als ze eenmaal ouder
waren, geen probleemgedrag meer vertoonden in hun verdere schoolgang. Nu
werd er hier en daar nog wel gerebelleerd, aangezien de jongeren van nu nog
herinneringen hadden aan de tijd van vóór de Grote Omwenteling. Maar de 
kinderen die vanaf het nieuwe schooljaar binnen kwamen, waren de eersten
die niet meer in die oude tijd hadden geleefd en dus compleet gemanipuleerd
en geïndoctrineerd konden worden. Zij waren als een blank vel dat
volgeschreven kon worden met nieuwe instructies, dacht Kristel bitter. Ze
schrok zelf van haar bittere gevoel dat ze kreeg nu deze woorden in haar
opkwamen. En toch… dit was toch nooit de bedoeling geweest van een leven
als mens op aarde? Het signaal klonk opnieuw. Kristel was redelijk tevreden
met de hoeveelheid tekst die ze geproduceerd had, alhoewel haar hart er niet
in lag…. haar hart….
Met z’n vieren togen ze naar het strand. Ze hadden zwijgend in de lift gestaan
en liepen zwijgend het pad af naar het strand. Ieder verzonken in zijn eigen
gedachten en tegelijk angstig om iets te zeggen dat misschien niet door de
beugel kon. Wat zouden de anderen dan doen? Ze kenden elkaar nog niet goed
genoeg om elkaar te kunnen vertrouwen. Kristel liep met Gabriella voorop en
de twee mannen liepen op enige afstand achter hen. Gabriella begon: “Wat
vind jij van de opdracht, Kristel?” Kristel keek haar aan. Kon ze Gabriella
vertrouwen? Kon ze haar vertellen over haar bittere gevoel, haar onbehagen bij
deze opdracht; dat haar hart steeds luider begon te spreken en dat dat niet in
het voordeel van het project was? “Ach”, zei ze, “ik weet nog niet wat ik ervan
moet vinden.” Ze uitte zich behoedzaam. Gabriella keek haar echter strak aan:
“Echt niet? Ik denk dat jij ook je bedenkingen hebt, of niet? Anders had je
vanochtend niet gezegd dat je er niet aan kon wennen. Dat ging niet alleen om
het neerhalen van hele dorpen, was het niet? Dat ging om meer.” Kristel knikte,
dat had Gabriella goed ingeschat. “Wees maar niet bang”, zei Gabriella, “ik sta
er net zo in. Dat wat ze ons nu vragen om te doen gaat echt veel te ver! Ons
hele mens-zijn willen ze onderuit halen! Niks mogen we straks meer zelf
bedenken! Niks mogen we naar eigen inzicht vorm geven! Straks mogen we
alleen iets doorslikken als we 30 keer gekauwd hebben of pas naar de wc als
we minstens 2 liter hebben gedronken of… je kan het zo gek niet bedenken of
ze willen je voorschrijven hoe je ‘in eerlijkheid en gelijkheid’ moet leven! Al
naar gelang ik meer en meer las van de instructies, begon m’n bloed steeds
meer te koken, dat mag je best weten”, fluisterde Gabriella nu. “Ik kan jou toch
vertrouwen, Kristel?” “Ja”, zei Kristel, “en ik begrijp precies wat je bedoelt. Jij
benoemt het als dat je bloed gaat koken, ik beschreef het vanmiddag voor
mezelf als m’n hart dat in opstand komt. We mogen straks geen mensen meer 
zijn. Als de nieuwe generaties naar school zijn geweest, is alle kleur ervan af,
dan zijn ze allemaal grijze, volgzame muizen geworden.” “Voor die paar die zich
‘leider’ noemen op de ministeries, zeker”, gromde Gabriella. “Voor hen geen
beperkingen, voor hen geen sociaal-krediet systeem, want zij menen dat ze
door God zijn uitgekozen om het goede voorbeeld te geven en dus kunnen zij
geen foute dingen doen. Wát een hoogmoed! Het lijkt eerder de duivel dan
God die hier aan het werk is!”. “Ben jij ook nog opgevoed met het idee dat wij
allen door God geschapen zijn naar zijn evenbeeld?” vroeg Kristel op haar
beurt aan Gabriella. “Mijn ouders waren heel actief in wat het alternatieve
circuit werd genoemd. Zij stelden hun huis open voor meditatiebijeenkomsten,
het bespreken van nieuwe manieren om vorm te geven aan de samenleving,
maar dan niet zoals na de Grote Omwenteling gebeurd is, eerder het
tegenovergestelde: veel vrijheid voor iedereen. Samen met en voor elkaar was
hun motto. Helaas was ons huis één van de eersten die werd aangevallen door
die nieuwe robots, zij hadden geen schijn van kans. Ik was op dat moment niet
thuis, dus ik heb het overleefd. Toen ze me vonden heb ik 6 maanden in een
heropvoedingskamp gezeten. Dochter van de vijand, weet je wel. Ze denken
dat ze me geherprogrammeerd hebben en me nu helemaal kunnen besturen
ofwel chanteren. Ik laat ze lekker in die illusie …” Kristel keek enigszins
verbaasd naar Gabriella. Dat had ze niet verwacht van haar. Op het eerste
gezicht leek Gabriella het toonbeeld van de gehoorzame docente die braaf
deed wat haar werd opgedragen. Maar, realiseerde Kristel zich meteen, dat
denken de mensen ook van mij. Wie echter diep in mijn hart weet te kijken,
zou zien dat daar ook een opstandige leeft.
Ze waren bij het strand aangekomen en ook de twee mannen hadden zich bij
hen gevoegd. Ze keken een beetje rond om te beslissen of ze linksaf of rechtsaf
langs het water zouden lopen. Rechtsaf zouden ze al vrij snel bij een partij
rotsen komen die ver de zee inliep. Het leek bijna wel of die rotsen daar
opzettelijk waar neergelegd. Linksaf was een veel langer stuk strand zichtbaar,
dus ze besloten om linksaf te slaan en langs de vloedlijn te lopen. Door de
afstand ten opzichte van de gebouwen en het geluid van de rollende golven
hadden ze bovendien het gevoel wat vrijer te kunnen spreken.
Zo vertelde een ieder iets over zichzelf en hoe hij of zij voor de Grote
Omwenteling geleefd had. Toen een ieder zijn of haar verhaal kort had verteld,
zonder al teveel in details te treden, want je wist immers nooit wie je wel en 
wie je niet kon vertrouwen, liepen ze enige tijd zwijgend verder. Plotseling
wees Michiel naar iets wat verderop gebeurde. Aan het verschil in geluid te
horen waren ze inmiddels al voorbij de sloopwerkzaamheden gelopen. Ze
hadden echter nog geen goed beeld van wat er nog meer was. Was er een
dorp, een stadje? Leefden er veel mensen hier aan de kust? Waar waren
eigenlijk de vakantieappartementen van de upper-10 (de 10 hoogste leiders
van het land en hun directe ondergeschikten)? Het was duidelijk dat zij daar
niet waren ondergebracht. Kristel, Gabriella en Mathew keken in de richting
waar Michiel naar had gewezen. Ze zagen nog net een klein groepje kinderen
verdwijnen in de duinen. “Zou daar een dorpje zijn?”, vroeg Gabriella zich
hardop af. “Laten we even gaan kijken”, stelde Michiel voor. Hij liep al richting
de duinrand en de andere drie volgden hem zwijgend, om zich heen kijkend of
het wel veilig genoeg was.
Boven op het duin aangekomen zagen ze twee kleine hutjes. Het leken
zelfgebouwde hutjes, gemaakt van planken en takken. De hutjes vielen
daardoor niet eens zo erg op in het landschap en met platte daken waarop
zand was aangebracht en waar ook weer gras en plantjes waren geplant,
zouden ze ook vanuit de lucht nauwelijks opvallen. Plotseling zagen ze de
vrouw die hen bediend had in het restaurant. Haastig duwde ze de kinderen
één van de huisjes binnen. Toen kwam ze snel naar hen toegelopen.
In het resort zat de Manager achterovergeleund op zijn stoel. Hij had zojuist
een gesprek gehad met het Ministerie van Onderwijs. Het was een heel
interessant gesprek geweest. De minister zelf had met hem willen spreken en
had hem een heel mooi voorstel gedaan. Zijn promotie naar de andere kant
zou binnenkort werkelijkheid worden. Het enige wat hij daarvoor hoefde te
doen was zijn vier ‘gasten’ goed in de gaten te houden. Nou, dat was geen
probleem. Het hele resort was uitgerust met camera’s en cyborgs die 24 uur
per dag controleerden wat de aanwezigen deden. Het zou een fluitje van een
cent zijn die vier in de gaten te houden, temeer hij een werkschema had
opgesteld waarbij ze bijna niet van hun kamer zouden komen en al helemaal
het resort niet voor langere tijd konden verlaten. Het uurtje strand had hij
ingebouwd om de illusie van vrijheid overeind te houden. Want, zeg nou
eerlijk, waar zouden ze naar toe kunnen gaan? De hele omgeving was zo goed
als met de grond gelijk gemaakt, alleen de appartementen van de upper-10 en 
de kamertjes van het personeel stonden overeind. De rest was één grote
woestenij, zeker nu het laatste appartementgebouw bijna was afgebroken.
Bovendien kon je alleen per vliegtuigje hier komen en ook weer vertrekken.
Nee, die bonuspunten en daarmee zijn promotie konden hem niet meer
worden afgepakt, bedacht hij zich terwijl hij handenwrijvend naar buiten
staarde.
Maria, zo heette de serveerster, kwam met een bezorgd gezicht op hen
toegelopen. “Ik heet Maria. Alsjeblieft”, begon ze, “vertel niets van wat je hier
ziet aan wie dan ook in het resort. Mijn zus woont hier met zowel haar als mijn
kinderen en dat mag niemand weten. Willen jullie alsjeblieft tegen niemand
iets zeggen?” smeekte ze met tranen in haar stem. Mathew zei dat ze hun
mond zouden houden, maar vroeg haar wel waarom ze niets zouden mogen
zeggen. “We zitten hier illegaal”, zei Maria. “Ik woon officieel in één van de
bediendenkamertjes. Ze weten niet dat ik kinderen heb. Wij woonden in het
dorp, maar toen we geen genoeg punten meer hadden, werden onze huizen
verwoest. Mijn zus is toen met de kinderen gevlucht, de duinen in. Ik heb ze als
vermist opgegeven. Officieel zijn ze niet meer in leven. Ze denken dat ze met
een bootje de zee op zijn gegaan en dat het bootje op volle zee is vergaan. Ze
hadden niets teruggevonden, zeiden ze toen ze terugkwamen van de
helicoptervlucht. Nee, logisch, ze hadden zich verstopt in het duin. Maar dat
mag niemand weten!”, smeekte ze nog een keer. “En jullie mannen?”, vroeg
Michiel nu. “Dat kan ik beter niet zeggen”, zei Maria. “Anders breng ik hun
levens in gevaar. Alsjeblieft, ga snel terug naar het resort. Jullie uurtje is straks
voorbij en als jullie niet op tijd terug zijn, gaan ze misschien verder
onderzoeken waarom niet en zouden ze ons kunnen vinden. Ik zie jullie
vanavond bij het avondeten.” En snel rende ze terug naar het huisje waar haar
kinderen zich schuil hielden.
Een beetje verbouwereerd keken de vier elkaar aan. “Laten we maar snel
teruggaan voor ze ons komen zoeken”, zei Gabriella en de andere drie stemden
daarmee in. Ieder in gedachten over wat ze net gezien en gehoord hadden,
liepen ze terug naar het pad. Net op tijd liepen ze de gang van het resort weer
in, gingen met de lift naar hun respectievelijke verdiepingen en namen weer
plaats achter hun laptops.
Bij het avondeten troffen ze elkaar weer. Ook Maria was er weer om hen van
de borden met voedsel te voorzien. Ze leek zenuwachtiger dan daarvoor.
“Bedankt”, fluisterde ze toen ze de borden voor hun neuzen plaatste. Zonder
verder een spier te verrekken liet ze een briefje in de schoot van Kristel vallen.
Kristel zag het in haar schoot vallen en schoof terloops haar mes van tafel. Toen
Kristel haar mes van de grond oppakte, zag ze kans het papier ongemerkt in
één van haar zakken te steken. Aangezien ze niet konden praten over wat ze die
middag hadden gezien, praatten ze wat over koetjes en kalfjes. Na het
avondeten werden er nog twee uur achter de laptop doorgebracht. Om 22.00
uur verscheen het gezicht van de Manager op de schermen in hun kamertjes
met de mededeling dat hun productie van die dag zou worden doorgestuurd
naar de centrale waar het volgens het algoritme dat was aangeleverd door het
Ministerie van Onderwijs zou worden gecontroleerd. De Artificial Intelligence
had al veel overgenomen, bedacht Kristel. Al die tijd had het opgevouwen
papier dat Maria in haar schoot had laten vallen in haar zakken gebrand. Ze had
het nog niet uit haar zak durven pakken. De twee uur achter haar laptop had ze
deels gebruikt om te bedenken hoe ze op een ongeziene manier het papier
tevoorschijn zou kunnen halen en kunnen lezen. Ze had bedacht dat ze in
plaats van een douche nemen, alleen de straal aan zou zetten. Er was altijd
damp waardoor ze misschien ongezien – je wist nooit zeker of er wel of geen
camera’s verstopt waren – de brief uit haar zak kon halen en lezen. Ze liet
Gabriella eerst een douche nemen, zodat er al enigszins damp in de badkamer
zou zijn en toen Gabriella zich weer in haar kamertje had teruggetrokken,
betrad Kristel de badkamer. Zoals ze hoopte hing er inderdaad al een damp. Ze
zette de douche zo heet mogelijk en toen de waterdamp zich genoeg had
verspreid door de hele badkamer, haalde ze het papier uit haar broekzak. Het
bleek een geschreven tekst te zijn op een oud stuk papier (waar had ze dat
vandaan gehaald? Alle papier was immers verboden). Zonder daar verder over
na te denken begon ze te lezen. Dit is was ze las:
 Ik vraag jullie dringend om niet te spreken over wat ik jullie heb verteld, met
niemand niet en vooral niet met Jonas, de jongeman die jullie begeleidt. Hij
heeft zich in zijn hoofd gezet om de opvolger te worden van de Manager.
Natuurlijk mag die al helemaal niets weten. Mijn gevoel zegt dat jullie goede
mensen zijn en waarschijnlijk onder valse voorwendsels hier naartoe zijn
gebracht. Morgenochtend zal ik jullie voor de laatste keer bedienen en dan zal 
ik verdwijnen. Er zal enige chaos kunnen ontstaan, want ik ben niet de eerste
die ‘verdwijnt’. Maak jullie echter geen zorgen, want wij gaan naar een betere
plek, een vrije plek.
Kristel keek verbaasd naar het papier in haar handen. Een vrije plek?, dacht ze,
bestaat er een vrije plek? Plots realiseerde ze zich dat ze de douche niet te lang
kon laten stromen. Ze zette die uit en poetste haar tanden, terwijl ze in de nog
hangende damp, het briefje nog een keer las. Het briefje… dat kon ze niet
bewaren. Als ze dat vonden, was Maria er geweest. Vlug scheurde ze het in
heel kleine snippers en spoelde het door de wc. Ze trok haar pijama aan en
ging in bed liggen, net op tijd voordat de lichten uitgingen. Ze kon echter de
slaap niet vatten. Maria ging weg met zus en kinderen en ze gingen naar een
vrije plek, maar … Hoe? Waar? Met wie nog meer? Hun mannen? Kristel begon
alle mogelijkheden die ze kon bedenken voor zich te zien: over land, lopend
door de duinen. Over zee, met een bootje, een gevaarlijke onderneming, zeker
met kinderen…. Ze bedacht hoe zij dat aangepakt zou hebben en viel zo
langzamerhand toch in slaap. Die nacht droomde ze van een dorp vol vrolijke
kinderen. Kinderen die speelden, renden, zongen, knutselden en zich vrij
konden bewegen. Ze zag in haar droom volwassenen die samenwerkten,
lachend en elkaar op de schouders kloppend, spelend met de kinderen,
gezeten in een kring van elkaar lerend,zingend en muziek makend. En niet
alleen onderwezen de ouders hun kinderen op een speelse manier, maar er
was ook ruimte voor de kinderen om dingen aan de ouders te vertellen die op
hun beurt weer met aandacht daar naar luisterden. Er was iets bijzonders met
die kinderen… hun ogen, zij hadden stralende ogen!
Om even na 7.00 uur schrok Kristel van een klop op haar deur. Het was niet
een klop op de buitendeur, maar op de deur die toegang gaf tot de badkamer.
Kristel stond op en liep naar de badkamerdeur. Gabriella stond daar en keek
haar aan. “Gaat het goed met je”, vroeg Gabriella. Waarom vroeg Gabriella dat
juist nu op dit vroege tijdstip. Ze zouden elkaar zo zien voor het ontbijt. “Ja,
hoor”, zei Kristel enigszins verbaasd. “Hoezo?”. “Kan ik even met je praten?”,
vroeg Gabriella. “Misschien is hier in de badkamer de veiligste plek, je weet
wel….” Kristel stapte ook de badkamer binnen en al fluisterend vertelde
Gabriella dat ze slecht had geslapen omdat ze steeds moest denken aan die
arme Maria en haar kinderen. Even aarzelde Kristel, maar toen vertelde ze over
het briefje dat Maria in haar schoot had laten vallen. Gabriella keek haar met 
grote ogen aan. Ze had niets gemerkt. Gelukkig maar, dacht Kristel, zij zat naast
mij. En als zij niets gemerkt heeft, hebben de mannen waarschijnlijk ook
helemaal niets gemerkt. “Moeten we iets doen?”, vroeg Gabriella. Kristel
schrok: “Je gaat haar toch niet verraden?” “Nee, ik bedoel .. om haar te helpen,
een afleidingsmanoevre of zoiets de andere kant op, zodat ze ongezien weg kan
gaan. Wat zou ze eigenlijk bedoelen met een ‘vrije plek’?” “Daar moest ik de
hele verdere avond aan denken, gisteren”, zei Kristel. Ze wilde over haar droom
vertellen, maar deed dat nog maar niet. “Weet jij hoe laat ze wil ‘verdwijnen’?”
vroeg Gabriella nu. “Nee, maar ik vermoed ergens na de lunch. Voor lunchtijd
zou het teveel opvallen. Gisteren zagen we haar ’s middags in het duin, dus ik
denk dat ze dan een pauze heeft”, antwoordde Kristel. “Mmm”, zei Gabriella
bedachtzaam, “ik heb misschien een idee.”
Het algoritme had gedurende de nacht de productie van de vier geëvalueerd
en ‘goed’ bevonden. De minister zat de evaluatie te lezen en klopte zichzelf
stilletjes op de borst voor het feit dat hij zo’n goede neus had om de juiste
mensen uit te kiezen. Die Kristel was een schot in de roos geweest, zo bleek wel
uit het rapport over de eerste dag. Precies zoals hij zich had voorgesteld had zij
het eerste deel van de instructies om weten te zetten in programma’s die goed
pasten in de ideologie en het taalgebruik van de Upper-10. Na deze week zou
hij ook in de kringen verkeren die direct onder leiding van de Upper-10 stonden
en zou hij toegang krijgen tot veel meer privileges. Hij verheugde zich er nu al
op! Deze zomer zou hij heerlijk een week aan zee kunnen doorbrengen! En dan
niet in zo’n bediendekamertje, nee, in één van die luxueuse appartementen die
daar recentelijk gebouwd waren. Als die vier eens wisten wat er aan de andere
kant van de muur was gebouwd en dat híj daar deze zomer zou vertoeven, híj
en niet zíj die dit voor hem mogelijk aan het maken zijn. Zij waren slechts
radertjes in de machine, geöliede radertjes, daar niet van, maar slechts
onderdeeltjes van het grote geheel, terwijl hij uitzicht had om zich over niet al
te lange tijd in de gelederen rondom de Upper-10 te mogen voegen.
Handenwrijvend ging hij verder met het lezen van het verslag. Hé, Michiel komt
wat minder goed naar voren, met slechts een 6 als cijfer voor zijn gedane
arbeid. Maar ach, dat was nog altijd een voldoende. Die jongen moest een heel
nieuw besturingsprogramma schrijven. In het begin heb je dan nog nauwelijks
resultaten. De minister besteedde er verder geen aandacht meer aan. 
De dag zag er voor de vier uitgekozenen niet anders uit dan de dag van
gisteren, tenminste zo op het eerste gezicht. Zij werkten de voorgeschreven
uurtjes aan hun projecten, dronken hun sapje en deden hun oefeningen en
lunchten gezamenlijk om 13.00 uur. Om 16.00 uur verzamelden zij zich weer bij
de uitgang om een wandelingetje over het strand te maken. “Laten we vandaag
de andere kant opgaan”, stelde Gabriella voor. Dat vonden de anderen geen
probleem. Bij de rotsen aangekomen, zagen ze dat deze niet alleen tot ver in
zee waren neergelegd, maar dat er ook een hele muur mee was gebouwd dat
helemaal langs het resort liep. Zo’n 100 meter landinwaarts leek deze muur
samen te komen met de muur van het resort. Op die plek, zagen ze, hingen er
ook weer camera’s aan de muren en was er zelfs een observatiepost gebouwd
boven op het dak, zodat diegene die er dienst had de muur en de directe
omgeving kon overzien. “Kom, laten we eens omhoog klimmen en kijken wat er
aan de andere kant van deze rotsen te zien is”, stelde Gabriella voor en ze keek
daarbij Kristel veelbetekenend aan. Kristel begreep gelijk wat ze bedoelde: door
hier de aandacht van de wacht in het torentje te trekken, zou Maria een betere
kans hebben om ongezien te ‘verdwijnen’. De mannen begonnen echter tegen
te sputteren: “Zou je dat nou wel doen”, zei Michiel tegen Gabriella die al naar
boven aan het klauteren was. “Het is veel te gevaarlijk en vast niet toegestaan”,
zei Mathew. “Ja, misschien wel, maar misschien ook niet”, zei Kristel enigszins
mysterieus en begon ook omhoog te klimmen. De mannen, elkaar aankijkend,
haalden hun schouders op en volgden de vrouwen. Als er wat zou gebeuren,
dan waren ze in ieder geval met z’n vieren, zo dachten ze. De klim was nog niet
gemakkelijk en af en toe moesten ze elkaar helpen om over grotere rotsen
heen te klauteren, maar uiteindelijk waren ze toch boven gekomen. Ze wisten
niet wat ze zagen: Aan de andere kant van de muur waren luxueuse
appartementen gebouwd, voornamelijk bestaand uit glas. Op het bijbehorende
terrein waren wel drie zwembaden aangelegd. Er waren rondom deze baden
overal palmen geplant die voor de nodige schaduw zorgden en waaronder zeer
conforabele ligstoelen waren neergezet. Hun monden vielen open van
verbazing. Plotseling realiseerde Kristel zich dat zij in het volle zicht stonden
van de gasten. Ook al waren het er maar weinig, zo boven op de rotsen waren
zij voor iedereen goed waar te nemen. “Bukken!” siste ze, “straks zien ze ons
nog”. Alle vier doken ze op hun buik en vanuit deze liggende houding keken ze 
nog eens goed naar het tafereel dat zich voor hun ogen afspeelde, een tafereel
dat zij zich slechts konden herinneren van vroegere plaatjes over het leven van
de rijksten der aarde.
“Holy s…”, Mathew slikte nog net het laatste woord in, woorden die ze niet
meer mochten uiten sinds de Grote Omwenteling. “Wie zijn dat?”, vroeg hij
toen. “Wie denk je?”, zei Michiel onverwachts bitter. “In ieder geval niet míjn
familie”, reageerde Gabriella kribbig. Kristel, die zich ineens realiseerde dat ze
niet afgeluisterd konden worden zei: “Ik moet jullie iets vertellen. Gabriella
weet het al. Gisterenavond liet Maria een briefje in mijn schoot vallen.
Gisterenavond voor het naar bed gaan, heb ik hem pas durven lezen, stiekem in
de douche. Ze schreef dat ze vandaag zou verdwijnen, samen met haar zus en
hun kinderen. Ze zouden naar een vrije plek gaan, zo schreef ze. Dus vanavond
zal zij ons niet bedienen.” “Ja en daarom”, zei Gabriella, “daarom hebben we
jullie naar deze kant gebracht. Maar ik had nooit durven denken dat we dit
zouden ontdekken.” “Een vrije plek?”, vroegen Michiel en Mathew bijna
tegelijk. “Ja, zo noemde Maria dat”, zei Kristel. “Heeft ze er meer over gezegd,
bijvoorbeeld waar het was of zo?” vroeg Michiel, ineens vol interesse. “Nee,
niets”, zei Kristel, “en ik wilde er ook verder niets over vragen; ik wilde haar niet
verraden.” Mathew zei: “Ik denk dat we zo langzamerhand weer terug moeten
gaan willen we geen slapende honden wakker maken.” Voorzichtig klommen ze
weer naar beneden en liepen terug naar hun kant van het resort. Bij de ingang
liepen ze Jonas tegen het lijf. “Fijn gewandeld?”, vroeg hij enthousiast. “Heel
fijn”, zei Kristel en toen liepen ze alle vier snel naar de lift. Vanuit haar
ooghoeken zag ze Jonas nog net een gang inglippen. Fluisterend zei ze:
“volgens Maria wil hij de nieuwe manager worden, dus jullie begrijpen wel ….”
Ze maakte haar zin niet af, maar ze wist zeker dat de andere drie begrepen wat
ze wilde zeggen. Die avond bij het avondeten zagen ze inderdaad geen Maria.
Hun eten werd nu gebracht door een meisje dat ze nog niet hadden gezien.
Ook de volgende ochtend werd het ontbijt gebracht door het nieuwe meisje.
Alle vier gingen ze net als de voorgaande 2 dagen braaf aan het werk,
gebruikten ze samen de lunch en ontmoetten elkaar voor de dagelijkse
wandeling bij de uitgang naar het strand. Kristel, die meteen om 16.00 uur de
lift naar beneden had genomen, keek rond of ze kon zien waar Jonas de vorige
dag naar toe was gegaan. Zou het kunnen zijn dat hij ook werkte aan de andere 
kant van de muur? Dan zou er ergens een doorgang moeten zijn. Zo
onopvallend mogelijk liep Kristel een beetje verder van de deur vandaan en
ontdekte toen, weggewerkt in de muur een kastje met een lens.
Gezichtsherkenning, dacht ze. De lens vermijdend probeerde ze te ontdekken
of ze iets van een deur kon zien. Tastend met haar handen voelde ze op een
gegeven moment iets dan leek op een soort naad. Ze volgde het verticaal
omhoog en omlaag en kwam tot de conclusie dat hier inderdaad iets van een
deur kon zijn, onzichtbaar voor het blote oog weggewerkt in de muur.
Ze hoorde de anderen aankomen vanuit de lift en haastte zich naar hen toe.
“Hé, we dachten al dat je was ‘verdwenen’ ”, zei Mathew ginnegappend. “Sstt”,
zei Kristel kort. “Laten we gauw gaan”, zei Michiel, “het zonnetje wacht al op
ons”. Toen ze eenmaal op het strand langs de vloedlijn liepen, in de richting van
de hutjes, zei Michiel: “Ik moet jullie iets vertellen. Waarschijnlijk hebben jullie
gisteren wel gemerkt dat ik een beetje fel reageerde op onze ‘ontdekking’. Ik
wil graag uitleggen waarom. Ik ben getrouwd en we hebben een zoontje. Hij
was pas een paar maanden oud toen de gevechten begonnen. Ik heb mijn
vrouw en zoontje naar een veilige plek kunnen brengen. Ik had daarvan
gehoord en ik had een contactnummer gekregen en die had me weer een
adres gegeven. Op weg naar dat adres kwamen we in gevechten terecht. Mijn
vrouw en zoontje konden wegkomen, maar zelf werd ik weer teruggetrokken in
de menigte en verloor hen uit het oog. Toen ik enkele dagen alsnog op dat
adres aankwam, was er niemand. Iedereen was verdwenen. Wel vond ik het
mutsje van mijn zoontje, demonstratief opgehangen, dus ik wist dat ze daar
geweest waren. Alleen kon ik nergens een aanwijzing vinden waar ze naartoe
gegaan waren. Dagen heb ik gezocht in de omgeving in de hoop iemand te
treffen die me misschien alsnog zou komen ophalen, maar niets. Geen enkel
spoor heb ik kunnen vinden. Toen bedacht ik me dat er misschien informatie in
de systemen te vinden zou kunnen zijn over verdachte plekken of nog niet
overwonnen plekken of wat dan ook. Dus ik ben me als ideale burger gaan
gedragen om me zo snel mogelijk op te werken, zodat ik toegang zou kunnen
krijgen tot de meer geheime documenten. Mijn zoontje is inmiddels 3 jaar, als
hij nog leeft….”
De anderen waren er stil van. Zo’n verhaal hadden ze niet aan zien komen,
zeker niet van Michiel. Michiel had inderdaad heel volgzaam geleken. Kristel
moest eerlijk tegenover zichzelf bekennen dat ze twijfels had gehad over
Michiel: zou hij haar niet verraden na haar verhaal over Maria.
“Ik heb een voorstel”, ging Michiel verder toen niemand iets zei. “Ik zou graag
in die hutjes willen kijken waar Maria en haar zus met hun kinderen verbleven.
Misschien kunnen we iets vinden waaruit is op te maken waar die vrije plek zou
kunnen zijn. Jullie begrijpen nu misschien wel waarom ik dat wil. Maar jullie
hoeven niet mee te gaan als jullie niet willen.”
Gabriella nam het woord: “Ik ga met je mee en ik denk dat Kristel en Mathew
ook meegaan, nietwaar?” en keek ze met een indringende blik naar Kristel en
vervolgens ook naar Mathew. “Ik vind dat we hier met z’n allen in zijn beland:
‘where goes one, we go all’.
Vluchtig om zich heen kijkend of ze niet werden gevolgd, beklommen de vier
vervolgens het duin waar ze dachten dat de hutjes ongeveer moeten zijn
geweest. Bovenop het duin aangekomen, zagen ze even verderop in het
duinpan de twee hutjes er stil en verlaten bij liggen. Snel liepen ze ernaar toe
om niet te lang in het zicht te staan daar boven op het duin. Ze wisten nu
immers van het bestaan van het torentje op het dak bij de muur…. Toen ze bij
het eerste hutje waren aangekomen, keek Michiel snel om het hoekje van de
ingang. Het was inderdaad verlaten. Gabriella was al naar het andere hutje
gelopen. Ook deze was verlaten. Mathew voegde zich bij Michiel om te zien of
er misschien nog aanwijzigen te vinden waren. Kristel volgde Gabriella het
andere hutje in. Samen keken ze rond of er iets te vinden was. Toen hun ogen
een beetje aan de donkere ruimte gewend waren, zagen ze op de grond enkele
kleden liggen die als bedden gediend leken te hebben. In een hoekje stond iets
wat leek op een kist. Kristel liep ernaar toe en opende het deksel. Oh, dat
verklaarde het stuk papier! Ze vond een oud pocketboekje getiteld “Sta in je
kracht” van een beroemd schrijfster van voor de Grote Omwenteling. Eén van
de onbedrukte bladen was eruitgescheurd. Hierop had Maria waarschijnlijk
haar boodschap geschreven. Ze keek wat er nog meer in de kist lag en vond
nog wat bordjes en wat bestek, een pannetje en wat oude lappen. Echter geen
pen of potlood. Toen ze het deksel weer dicht klapte, merkte ze dat de kist heel
even wiebelde. Kristel, alert als altijd, keek automatisch even naar de grond
waar de kist op was geplaatst. Het hele hutje was gebouwd op het zand van het
duin. Er was niet echt een vloer aangelegd, maar toch leek Kristel nu wel iets
van een plank te zien onder de kist. Eén van de pootjes was door het openen 
van de kist van deze plank geraakt, waardoor de kist nu een beetje wiebelde.
“Gabriella, kom eens”; riep ze zacht naar haar collegaatje, “zie je dit hier?
Waarom zou juist de kist op een brede plank zijn gezet? Je zou eerder
verwachten dat ze zo´n brede plank zouden hebben gebruikt om er een
zitplaats mee te maken. Wat denk jij?” Gabriella kwam naar de hoek gelopen
waar de kist stond en bekeek het geheel. “Laten we die kist optillen”, zei ze.
Samen tilden ze de kist van zijn plek en trokken vervolgens de plank eronder
vandaan. Wat ze toen zagen, maakte hen nog veel nieuwsgieriger: een andere
kist, kleiner, ingegraven in het zand alsof het er niet mocht zijn. Gabriella trok
het kistje uit het zand en zette het boven op de andere kist. Ze veegde de
laatste restjes zand er met haar hand vanaf en opende het toen voorzichtig. In
het kistje zat een soort van machientje dat ze niet goed kon thuisbrengen. “Wat
zou dat zijn?”, vroeg ze aan Kristel. Kristel haalde haar schouders op, ze
herkende het ook niet. “Laten we de jongens erbij roepen”, stelde ze voor en
liep al richting de opening van het hutje. Even later kwam ze terug met Mathew
en Michiel. Intussen had Gabriella het apparaatje al uit het kleine kistje getild
en bovenop de grotere kist geplaatst. “Wat is dat?”, vroeg Mathew die nu naast
Gabriella stond. “Geen idee”, zei Gabriella, “maar het moet iets belangrijks zijn
geweest, anders zouden ze het niet zo goed verstopt hebben”. “En blijkbaar
hadden ze het niet nodig voor onderweg”, voegde Kristel eraan toe, “anders
zouden ze het wel hebben meegenomen.” “Ik denk dat ik weet wat het is”, zei
Michiel. “Toen ik in contact kwam met de groep die mijn vrouw en zoontje naar
de veilige plek zouden brengen, heb ik zoiets gezien. Het werd echter gauw
toegedekt met een doek toen ik binnen kwam, maar ik had de indruk dat het
een soort communicator was, een soort ouderwets zend-en ontvangapparaat.”
“Een soort 27mc bakkie”, zei Mathew meer als grap dan als serieuze
opmerking. “Ja, precies,” zei Michiel tot Mathews verbazing. “Maar die zijn
toch allemaal allang opgeruimd”, zei Gabriella. Zij had er wel van gehoord,
maar nooit één gezien. “Misschien dat het verzet er wel een paar heeft weten
achter te houden”, suggereerde Kristel. “Maar wat doen we er nu mee?”
“Laten we het weer terugzetten en snel naar het resort gaan, want ons uur is
straks weer voorbij”, zei Michiel. “Ik kan wel proberen of ik er nog iets van kan
vinden in de geheime documenten”, vervolgde hij, “maar op dit moment
kunnen we er nog niets mee.” “We moeten ook zien te achterhalen of er veilige
frequenties bestaan, ik bedoel frequenties die door de huidige overheid niet 
worden gebruikt en zeker niet worden gecheckt. Misschien kan ik dat
achterhalen”, zei Mathew op zijn beurt. “Oké, laten we dan snel het apparaat
weer terugzetten waar we het gevonden hebben”, zei Kristel, “en teruggaan
naar het resort. Misschien kunnen we meer te weten komen in de voor ons
toegankelijke systemen over de nog actieve communicatiefrequenties en
morgen bespreken of we er iets mee kunnen.” Ze plaatsten het apparaat terug
in het kleine kistje en begroeven deze weer in het zand, plaatsten de plank
erover en daarbovenop de grotere kist. Snel viste Kristel het pocketboekje uit
de grote kist en verborg het onder haar kleren. Ze hoopte stilletjes dat daar
misschien nog meer dingen ingekrabbeld waren door Maria, want waarom zou
ze anders zo’n oud boekje bewaren?
In het observatiehokje zat de dienstdoende wachter een beetje voor zich uit te
staren. Het was warm, de zon scheen goed naar binnen in het glazen hokje. Er
was alleen een klein klapraampje dat hij open kon zetten. Hij keek eens in de
rondte: de gasten aan de luxe kant van de muur vermaakten zich prima
rondom de zwembaden. Daar viel niets bijzonders te zien. De nieuwe gasten
die in het dienstenverblijf bivakkeerden waren aan hun dagelijkse
wandelingetje begonnen. Vandaag liepen ze weer van de muur weg. Gisteren
had hij hem even geknepen toen hij zag dat ze de rotsen opklommen. Hij had
getwijfeld…wat moest hij doen? Als hij alarm zou slaan, zou er grote paniek bij
iedereen uitgebroken zijn en zouden de maatregelen aangescherpt worden. De
rijken zouden zich niet meer op hun gemak voelen, de manager aan de
gastenkant zou de manager aan de personeelskant punten af laten nemen, dat
zou tot gevolg hebben dat zijn baas het weer op hem zou afwentelen – die man
wou nooit zelf ergens verantwoordelijkheid voor dragen – en dat zou de vlucht
van zijn dochters met de kleinkinderen misschien weer in gevaar gebracht
hebben, want er zou beter op hem worden gelet. Nog even volhouden, dacht
hij bij zichzelf, en geen slapende honden wakker maken en dan kon ook hij dit
vreselijke oord verlaten. Gelukkig, hadden ze zich al weer laten zakken, had hij
gedacht toen hij zag dat ze zich snel op hun buik hadden laten vallen en
inmiddels weer aan de ‘goede’ kant naar beneden aan het klimmen waren.
Hopelijk bekeek de manager niet alle beelden – dat was immers zijn eigen taak
– en zou dit ongezien voorbij gaan. Waar zouden zijn dochters en hun kinderen
nu zijn? Hij hoopte dat ze inmiddels op de veilige plek waren aangekomen, bij 
hun mannen en de andere families. Het waren rare jaren geweest na de Grote
Omwenteling. Maar zelfs daarvoor was al voelbaar dat er een grote
tweesplitsing aan het ontstaan was in de wereld. Aan de ene kant had je de
mensen die de overheden geloofden en braaf alle maatregelen opvolgden en
aan de andere kant had je de mensen die kritisch keken naar alles wat er op
bestuursgebied gebeurde. De regels waren al absurder geworden en steeds
meer werd in achterafkamertjes geregeld. Hele wetten werden afgeschaft en
andere aangenomen terwijl de volksvertegenwoordiging overal buiten werd
gehouden. Volgens hem, een voormalig jurist, en een grote groep mét hem was
het volstrekt illegaal wat er allemaal gebeurde in die tijd. En toen riepen ze de
Grote Omwenteling uit en werden alle mensen met een afwijkende mening
opgepakt. Gelukkig hadden velen voorzorgsmaatregelen getroffen en waren al
naar het platteland verhuisd. Sommigen hielden zich zelfs al schuil in afgelegen
dichte bossen. Anderen, waaronder hij, hadden niet op tijd weg kunnen komen
en hadden ervoor gekozen om de schone schijn op te houden om zo min
mogelijk op te vallen. Ondertussen echter, waren er hele verzetsnetwerken
opgebloeid en konden ook zij pogingen wagen om uit de greep van de nieuwe
machthebbers te verdwijnen. De plannen waren zo gemaakt dat er steeds maar
één of enkele mensen ‘verdwenen’ van plaatsen waar je gemakkelijk kon
‘verongelukken’. Vandaar ook dat hij deze post had aanvaard en zijn dochters
het diensterswerk in dit resort. Het had hen een grotere kans geboden om
dichter bij een ontsnappingsmogelijkheid te leven. Zo aan de kust ‘verdronk’ er
nog wel eens iemand, omdat de overheid niet investeerde in zwemlessen, laat
staan zwembaden voor het publiek. Maar aangezien ze nog steeds bezig waren
om de bevolking te decimeren, deerde het de overheid niet als er een aantal
mensen verongelukten: hoe minder mensen, des te eerder ze alle dorpen
rondom de 15 minuten steden konden slopen en het materiaal konden
gebruiken om betere wallen rondom te bouwen. Een ander voordeel was dat er
steeds minder schuilplekken over zouden blijven. Tja, die zelfingenomen upper10 groep dacht dat ze alles goed hadden uitgedacht, maar erg inventief waren
ze niet. Dat was dan weer een voordeel voor de verzetsbeweging, die hen met
creatieve ontsnappingsplannen steeds een stap voorbleven. Maar men moest
opmerkzaam blijven! Over opmerkzaam gesproken: waar waren die vier nu
weer gebleven. Tijdens zijn mijmeringen had hij niet echt opgelet waar ze
waren. Oh s*, als ze maar niet de hutjes zouden ontdekken. Daar lag nog de 
zendapparatuur die hij nodig had om contact te maken wanneer het zijn beurt
was om te ‘verdwijnen’. Oh gelukkig, daar zag hij ze al weer. Mm, volgende keer
iets beter in de gaten houden, dacht hij. Gisteren dat voorvalletje en vandaag
komen ze uit het duin … zijn onderbuikgevoel zei hem dat hij alerter moest zijn.
Kristel liep samen met Mathew en fluisterde naar hem: “Ik heb het boekje
meegenomen dat in de kist lag. Maria had daar een blad uitgescheurd waarop
ze het briefje aan mij had geschreven. Ik wil kijken of er misschien hints in
aangegeven zijn.” “Wat een slim idee van je!” reageerde Mathew. “Laat me
weten zodra je iets gevonden hebt. Wat denk jij van de hele situatie? Ik bedoel,
hoe zijn ze vertrokken? Ik heb eergisteren geen bootje gezien, jij?” “Nee, ik ook
niet”, zei Kristel, “maar misschien lag die wat verderop verstopt. Of zou het ook
mogelijk zijn om over land te ontsnappen? Ik heb eigenlijk geen idee aan welke
kust we zitten.” “Ik ook niet”, zei Mathew, maar ik kan proberen of ik iets kan
vinden in het systeem. Net als Michiel heb ik ook het recht om bepaalde
documenten in te zien, bijvoorbeeld de meest geschikte plekken om
windmolenparken te bouwen en aan welke voorwaarden de windmolens
moeten voldoen, wat de bodemsamenstelling van de uitgekozen plekken zijn,
etc. Ook kan ik klimatologische gegevens inzien. De studenten op de
universiteiten moeten die informatie verwerken om steeds beter aangepaste
apparatuur te ontwikkelen.” “Okay”, zei Kristel. Zwijgend liepen ze verder, ieder
met gedachten over mogelijke plekken waar ze zouden kunnen zijn en welke
ontsnappingsmogelijkheden hier zijn waar Maria en haar zus gebruik van
konden maken.
Toen ze weer bij het personeelsverblijf waren aangekomen, namen ze de lift
naar hun respectievelijke verdiepingen, zetten zich weer aan het werk tot de
bel voor het avondeten had geklonken. Kristel had het boekje in de badkamer
verstopt, achter een kastje dat dienst deed om hun tand- en
haarverzorgingsproducten op neer te leggen. Ze had even vluchtig gebladerd
en had gezien dat er inderdaad letters leken te zijn onderstreept. Ze kon zo snel
echter niet zien wat de mogelijke betekenis daar van was. Tijdens het
avondeten praatten ze zo goed als niet en alle vier keerden direct na het eten
terug naar hun kamertje. Kristel verschanste zich in de badkamer en deed of ze
zich niet helemaal lekker voelde. Met de grootste handdoek over haar hoofd,
gezeten op de toiletpot, bladerde ze zo ongemerkt mogelijk het boekje door in 
de hoop een aanwijzing te vinden. Ze zag verschillende onderstreepte letters
die ze aan elkaar plakte om woorden te ontdekken, maar helaas, dat was
blijkbaar niet de manier. Ze bladerde weer verder tot ze op een gegeven
moment het idee had een dubbele pagina om te slaan; het blad voelde dikker
aan dan de andere. Ze keek nog eens goed en inderdaad, met dubbelzijdig
plakband waren er twee pagina’s bijna onzichtbaar aan elkaar geplakt aan de
lange zijde en de onderkant van de pagina’s. De bovenkant leek echter open en
heel voorzichtig probeerde Kristel te beide pagina’s een beetje op te bollen
zodat ze kon zien of er iets tussen gelegd was. En ja hoor, er zat een klein
papiertje geklemd tussen de beide pagina’s. Kristel peuterde het eruit en was
verrukt over wat ze zag: Er was een kleine tekening gemaakt op de bovenste
helft van het papiertje dat leek op een eenvoudige weergave van het kastje dat
ze gevonden hadden. Er was echter een soort antenne aan vast getekend – die
hadden ze niet gezien! En onder de tekening stonden getallen en een soort
code met puntjes en streepjes. Morse? Kristel keerde het blaadje om, maar
daar zag ze alleen een deel van de tekst van het boekje zelf. Ze wierp er een
snelle blik op en wilde het papiertje al weer omdraaien toen haar oog viel op
een stukje in de tekst dat beschreef hoe je onderbuikgevoel, je intuïtie je
bracht waar je wezen moest. Het ging over leren vertrouwen op onbewuste
eigen krachten die je konden helpen de juiste keuze op het juiste moment te
maken. Ook stond er nog iets over plotselinge inzichten en leren opmerken
over waar je aandacht naar toe getrokken werd. Mm, interessant, dacht Kristel,
maar wat zou je daar aan hebben tijdens een vluchtpoging?
Het was inmiddels flink schemerig geworden en de bewaker was uit zijn
torentje geklommen. Op dit tijdstip viel er weinig meer waar te nemen, de
nachtcamera’s namen het nu over. Hij wilde snel even naar de hutjes lopen
voor de maan boven de horizon uit kwam. Het was een paar dagen vóór volle
maan en het was aardig licht als de maan volop aan de hemel stond. Sinds die
middag had hij zich toch een beetje onrustig gevoeld. Wat nu als ze wél de
hutjes hadden ontdekt? Zouden ze Maria dan verraden? Zou hij dan nog weg
kunnen komen? Hadden ze het 27mc bakkie ontdekt of het boekje met de
codes? Voor zijn eigen gemoedsrust moest hij de boel eerst gecheckt hebben.
Zo snel als mogelijk was om door het rulle zand van het duin te lopen, liep de
bewaker naar de hutjes waar zijn dochters met zijn kleinkinderen zich schuil 
hadden weten te houden, tot het tij gunstig was om te vertrekken. Zelf had hij
die nacht de camera’s voornamelijk het gastenverblijf van de Upper-10 in de
gaten laten houden, zodat zij zonder al te veel problemen uit het zicht ervan
zouden blijven. Nu was hij bij het huisje waar de apparatuur verstopt was. Snel
opende hij de kist en doorzocht de inhoud. Geschrokken constateerde hij dat
het boekje er niet meer in lag. Ze waren hier toch geweest! Hij checkte snel of
het kistje nog onder de plank lag. Gelukkig, dat lag er nog en het 27 mc bakkie
zat er nog in. Maar zonder het boekje had hij de codes niet… Hij móest hen
aanspreken en het boekje terug zien te krijgen… Maar hoe kon hij dat het beste
doen? Op de terugweg naar het bediendenverblijf waar ook hij een kamertje
had, besloot hij om de volgende dag het zo te regelen dat hij gelijk met hen bij
of in de lift kwam te staan. Hij zou doen alsof hij iets vergeten was van zijn
kamer … Maar wie van de vier moest hij aanspreken en hoe zou hij beginnen?
Hij kon toch moeilijk zeggen “hé, geef dat boekje eens terug!”, dan zou hij zich
meteen verraden. Nee, hij moest iets anders bedenken. In de lift naar de derde
etage, de hoogste, waar hij zijn kamer had, bedacht hij dat hij een gewoon
vriendelijk gesprekje moest beginnen over hoe mooi het strand was en hoe
mooi de begroeiing van de duinen… hij zou dan wel merken hoe ze zouden
reageren… Eenmaal in bed viel hij in een onrustige slaap, met dromen over
bedrog, verraad en het verlies van zijn vrouw… en met de angst nooit zijn
kinderen en kleinkinderen meer terug te zien.
De volgende ochtend was Kristel al vroeg wakker. Ze had lange tijd in de
badkamer doorgebracht om te ontdekken wat het boekje verder nog zou
onthullen. Ze had echter niets meer gevonden dan de twee op elkaar geplakte
pagina’s met het velletje ertussen, dat ze weer netjes tussen de pagina’s had
gestopt. Verder waren er alleen maar onderstreepte letters te zien, die
eenmaal achter elkaar gelezen geen zinnige woorden vormden. Ze had daarna
haar best gedaan om zoveel mogelijk de letters te onthouden, aangezien ze
niet meer over schrijfpapier beschikten en de computer te gevaarlijk zou zijn.
Alles wat ze daar op deed, zou gevonden kunnen worden. Ze had nog lang
wakker gelegen, piekerend over allerlei manieren om geheimtaal te
ontwikkelen. Nu stond ze met Gabriella te wachten op de lift. De liftdeuren
gingen open en Mathew en Michiel stonden er al in. Mathew zei fluisterend:
“ik heb wat”. “Ik ook”, fluisterde Kristel terug. De andere twee bleven strak voor 
zich uitkijken. Toen ze de lift uit kwamen, botsten ze bijna tegen een man op.
“Hallo”, zei de man, “jullie hebben mij nog niet ontmoet, maar ik ben de
wachter van het torentje.” Verschrikt keken ze elkaar even vluchtig aan…zou hij
iets gezien hebben? Wel toevallig dat ze hem juist nu tegenkomen… Op een
zachtere, meer samenzwerende toon vervolgde de wachter: “ik heb jullie
gezien op de rotsen, kijk goed uit!” En met een iets meer gewone stem: “je
kunt beter genieten van het strand en hebben jullie de begroeiing van het duin
al eens bekeken? Deze tijd van het jaar staan alle struikjes in de bloei. Een
prachtig gezicht.” Indringender dan iemand normaal zou doen, keek hij alle vier
om beurten aan. “eh…ja”, zei Kristel ongemakkelijk, “inderdaad prachtig”. “Ik
wens jullie een fijne dag”, zei de wachter met een extra lange blik op Kristel. Zij
is het toegankelijkst, dacht hij, met haar moet ik verder in gesprek komen.
Vreemd, dacht Kristel die zich enigszins overrompeld voelde door de blik van
de man. Misschien had ik beter niets kunnen zeggen, maar de man had iets
vertrouwds….ineens realiseerde zij het zich: hij had dezelfde ogen als Maria.
Zou deze man familie kunnen zijn? Misschien zou hij meer kunnen vertellen
over Maria’s vlucht.
Het was inmiddels de vijfde dag dat zij in het resort aanwezig waren en er was
inmiddels al veel aan het licht gekomen waarvan ze het bestaan niet had
geweten, dacht Kristel. Zo wist zij bevoorbeeld niet dat er tijdens de razzia’s
voorafgaand aan de Grote Omwenteling mensen erin geslaagd waren om weg
te komen. Ze moest even denken aan Michiel’s vrouw. Hoe zou dat voor haar
zijn geweest, alleen met hun kind weg te moeten vluchten niet wetend of ze
elkaar ooit nog zouden zien? Waar zouden ze zijn? Leven ze nog en… zo ja, hoe
leven ze dan? Hoe komen ze aan eten? Wonen ze in huizen of in van afval
gebouwde hutten? Hoe komen ze aan drinkwater? Vele vragen borrelden er in
Kristel’s hoofd op. En niet alleen over de vlucht van Michiels gezin, maar ook
over dat van Maria en haar zus. Zou deze wachter familie zijn, misschien haar
vader? En wat te denken van die gigantische rijkdom aan de andere kant van de
stenen wal? Ja, het was veel waar ze nooit bewust mee bezig was geweest.
Eigenlijk had ze zich neergelegd met de situatie zoals die geworden was en
probeerde zo goed en ongezien mogelijk daar haar weg in te vinden, zonder
haar ‘ik’-gevoel te verliezen. Die ‘ik’ die ze altijd op de achtergrond gewaar was,
was niet zo blij met de manier waarop ze leefde. Die ‘ik’ kwam af en toe even
flink aan haar jasje trekken: Is dit nu waar het leven voor bedoeld is? Weet je 
niet meer hoe gelukkig je je voelde toen je als kind op de schommel hoog heen
en weer zwaaide, zodat je je haren in de wind voelde wapperen? Weet je nog
hoe het voelt om in zee te zwemmen en op de golven mee te deinen? Weet je
nog hoe je met je vriendinnen dubbel van het lachen hebt gelegen tijdens jullie
avondjes uit? Hoe jullie gedanst en gezongen hebben? Dat alles was
verdwenen. Het leven bestond uit werken, eten, slapen en verplichte
oefeningen. Alles wat maakte dat je je als mens gelukkig en vrij voelde was
verdwenen, behalve de herinnering en die ‘ik’ diep van binnen die dit niet
wilde vergeten en, moest ze bekennen, er heel erg naar smachtte om die
dingen weer te doen. Ze voelde een rebels gevoel en een innerlijke kracht
opkomen …
“Gaat het wel?”, vroeg Gabriella bezorgd. Kristel, die zich nu realiseerde dat ze
afwezig voor zich uit had zitten staren, keek vlug naar haar. “Oh ja hoor”, zei ze
snel, “ik was met mijn gedachten ergens anders”. “Lukt het een beetje met je
programma’s?”, vroeg Mathew haar nu, terwijl hij indringender dan anders
naar haar keek. “Ach”, zei Kristel, “ik ben er nog niet helemaal uit”, waarbij ze
meer refereerde aan de puzzel van het begrijpen van de onderlijnde woorden
in het boekje dan aan het werk dat ze daar moest doen. Mathew keek haar nog
steeds aan. “En jullie werk?”, vroeg Kristel snel. “Er mist nog iets, voor ik het
werkend kan maken”, reageerde Mathew. Kristel keek hem enigszins verbaasd
aan. Had hij het nou over zijn werk of duidde hij op het 27mc bakkie? Ineens
zag ze de tekening voor zich die geplakt zat tussen de twee pagina’s in het
boek. Een antenne of zendmast, bedoelt hij. Die hebben we immers niet
gezien! De andere twee keken niet-begrijpend naar Kristel en Mathew, maar
Kristel zei snel: “Vanmiddag. Vanmiddag op het strand” en fluisterend voegde
ze er aan toe: “uit het zicht”.
De manager zat aan zijn koffie terwijl hij de beoordelingen van alle activiteiten
van de dag ervoor bestudeerde. Niet dat hem dat veel interesseerde, maar hij
had niet veel anders te doen. Het viel hem op dat de resultaten van de 4 nogal
verschilden, althans volgens het algoritme. Maar de verschillen waren niet
eenduidig. Het was niet zo dat één van de vier altijd een lagere score had dan
de andere 3, nee het was veel eerder zo dat ze om beurten een mindere dag
hadden. Hij wist echter te weinig van hun werkzaamheden om er iets uit op te
kunnen maken, dus sloot hij de pagina met resultaten en bestudeerde die van 
de werknemers. Hé, de wachter in het torentje had gisteren wel erg lang de
camera op één punt gericht. Zou er iets aan de hand zijn geweest aan de
andere kant van de muur? Onmiddellijk belde hij met het torentje. De wachter
vertelde hem dat er een klein technisch mankement was dat hij had moeten
verhelpen, waardoor hij de camera een tijdje stil had moeten laten staan op
hetzelfde punt. De manager was alweer gerustgesteld en leunde achterover,
zich weer overgevend aan dagdromerij.
Je kunt hem ook alles wijsmaken, dacht de bewaker. Maar hoe lang nog? Hij
was nu wel gealarmeerd. Hij moest voorzichtig zijn. Hij zou proberen om tijdens
de lunch die vrouw te spreken. Hij moest weten wat ze wisten én of ze het
boekje hadden. Zonder het boekje had hij de codes niet. Overmorgen was het
zíjn moment om te vertrekken, temeer de aandacht dan gericht zou zijn op het
viertal dat weer zou vertrekken ’s avonds. Hij voelde zich onrustig en wachtte
ongeduldig tot het viertal naar de eetzaal zou komen voor de lunch.
Kristel had tijdens de uurtjes op haar kamertje geprobeerd om logica te vinden
in de onderstreepte woorden en letters, maar was er nog niet in geslaagd. Ook
de wachter hield haar bezig. Stel nou dat hij de vader van Maria was, dan zou
hij misschien ook willen ontsnappen en zouden ze alles hebben laten liggen
voor hem. Dan moest hij ook op de hoogte zijn van de betekenis van de
tekening en de onderstrepingen in het boekje. Ze besloot om voor de lunch iets
eerder naar beneden te gaan in de hoop hem weer tegen te komen. Hoe kon ze
hem laten weten dat ze hem wilde spreken? Iets anders dan zorgen alleen
beneden in de hal te zijn, kon ze niet bedenken. Op hoop van zegen, dan maar.
Net voor het lunchtijd was, spoedde Kristel zich naar de lift om alleen naar
beneden te gaan. De wachter die vanuit het torentje een goed zicht had op
bijna alles, behalve op wat er onder hem gebeurde, hoorde de liftmotor gaan.
Hij keek op zijn klokje en zag dat het nog voor het signaal voor de lunch was.
Dat klopte niet… zijn intuïtie zei hem dat hij naar de hal moest gaan om dit te
controleren óf….? Vlug nam hij de trap naar beneden en in de hal trof hij tot
zijn verbazing, maar met een gevoel van vreugde, de vrouw aan die antwoord
had gegeven die morgen. In zijn rol als bewaker vroeg hij: “Wat doet u hier?”
Kristel, die niet meteen wist hoe te reageren, vroeg met zachte stem: “Maria?”
De man keek haar niet begrijpend aan. Hoe kon zij de naam van zijn dochter 
weten? “Bent u misschien familie van Maria?” vroeg Kristel, nog steeds op
fluisterende toon. “Hoe weet je dat?”, vroeg de wachter, enigszins geschrokken.
“Zij heeft uw ogen”, zei Kristel. “Maar ik wil u iets vragen”, ging ze verder.
Voorzichtig haalde ze de pocket onder haar bloes vandaan. “Weet u wat dit is?”
De wachter keek naar het boekje. Dus toch! Ze hadden de schuilplaats
gevonden en ook de kist! Hopelijk niet het zendapparaat. “Wees maar niet
bang”, zei Kristel, “ik zal u niet verraden. Ik wil alleen weten hoe de code werkt.
Enne… hoe uw kinderen en kleinkinderen konden vluchten en waar naar toe ….
En…Gaat u ook?” Verbouwereerd over wat ze zojuist allemaal had gevraagd
hield ze snel haar mond. De wachter keek vlug om zich heen. Gelukkig,
niemand had hen gezien of kunnen horen. “Ga vanmiddag naar het hutje. Ik zal
proberen ook te komen, zei de man. Geef mij het boekje.” “Nee”, zei Kristel, “ik
neem hem vanmiddag wel mee. Begrijp me niet verkeerd, maar ik moet zeker
weten dat u ons niet verraadt.” Pittige tante, dacht de wachter, maar ze heeft
gelijk. Ik zou ook zo gehandeld hebben. “Goed”, zei hij, “tot vanmiddag dan.”
Vlug klom hij de trap weer op, net op tijd voor de liftdeuren open gingen en
Gabriella, Michiel en Mathew de gang in kwamen. “We hebben op je gewacht”,
zei Gabriella, “maar toen je niet reageerde op ons geklop en ik via de badkamer
was wezen checken of je op je kamer was – en je niet zag (zei ze met enige
nadruk) – zijn we maar naar beneden gegaan. En voilà!” “Sorry”, murmelde
Kristel, “ik zal jullie straks alles vertellen, als we op het strand zijn.”
Kristel kon zich maar met moeite concentreren op haar taken. Ze moest nog
wel het nodige produceren vandaag, anders ging ze opvallen. Het algoritme van
gisteren had al aangegeven dat ze minder had gepresteerd dan de dagen
ervoor. Ze mocht geen slapende honden wakker maken. Toen het dan eindelijk
16.00 uur was en ze met z’n vieren naar het strand konden gaan, stopte Kristel
het boekje snel weer onder haar bloes, in haar broekband. Gelukkig is het geen
zwaar woordenboek wat ze gebruikt hebben, flitste het door haar hoofd.
Eenmaal op het strand keek Gabriella haar met grote, vragende ogen aan.
“En?”, vroeg ze dwingend. “Het zit zo”, begon Kristel, “gisteren heb ik dat
boekje dat we in de kist zagen liggen meegenomen om te kijken of ik er wijs uit
kon worden. Maar helaas, ik ben nog niet veel wijzer geworden, behalve dan
dat ik ontdekt heb dat er een vel met een tekeningetje verstopt zat in het
boekje: twee pagina’s waren aan elkaar geplakt, zodat er een soort ‘zakje’
ontstond waarin het velletje kon worden verstopt. Het tekeningetje was 
volgens mij het apparaat dat we in de kleinere kist gevonden hebben. Alleen …
“ en nu keek ze indringend naar Mathew, “op de tekening staat een soort mast
of antenne getekend en die hebben we niet gezien in het hutje. Bedoelde jij dat
vanochtend?” vroeg ze nu aan Mathew. “Inderdaad”, antwoordde Matthew,
“bij dergelijke ouderwetse zenders maakten ze gebruik van een antenne in de
vorm van een metalen draad of staaf. Zonder dat komt het signaal niet eens het
hutje uit.” “Dus als ik het goed begrijp hebben we een apparaat dat niet kan
werken en een boekje waarvan we de informatie niet begrijpen”, meesmuilde
Gabriella. “Niet helemaal”, vervolgde Kristel haar verhaal. Net voor de lunch
heb ik de bewaker gesproken.” Alle drie keken haar nu verschrikt aan. “Nee”,
zei ze, “wees maar niet bang. Ik denk dat hij aan onze kant staat. Hij is namelijk
de vader van Maria. Het zou mij niet verbazen als hij binnenkort ook
‘verdwijnt’, maar dan heeft hij wel het boekje nodig. Althans, dat vermoed ik,
want hij wilde het heel graag hebben.” “Weet hij van het boekje?” reageerde
Gabriella geïrriteerd. “Wie garandeert ons dat hij ons niet verraadt bij de
manager?” vervolgde ze. “Jullie kunnen het zo zelf beoordelen”, ging Kristel
verder, “want hij komt zo naar het hutje toe.” Verbaasd en niet goed wetend
wat nu te doen, liepen ze zwijgend verder richting het duin waar ze wisten dat
de hutjes waren.
Toen ze aankwamen bij de twee hutjes, kwam de bewaker al naar buiten
gelopen uit het hutje waar ze de kisten hadden gevonden. “Kan ik jullie
vertrouwen?”, vroeg hij op een enigszins angstige toon. Hij had zich die middag
in zijn torentje gerealiseerd dat er slechts twee opties waren: óf hij moest ze
vertrouwen en dat betekende dat hij hen meer moest vertellen opdat hij het
boekje terugkreeg, óf hij vertrouwde hen niet, wat zou betekenen dat hij ze aan
moest geven bij de manager vóór zij hém aangaven. Dat laatste zou betekenen
dat hij nog niet kon ‘verdwijnen’ of misschien zelfs nooit meer kon ‘verdwijnen’.
Als hij hen aangaf, zouden ze zeker het bestaan van deze hutjes verklappen, zo
meende hij, en dat zou betekenen dat hij zijn twee dochters met hun kinderen
nooit meer zou zien. Hij vroeg nog eens: “Kan ik jullie vertrouwen?” De vier
keken elkaar aan en knikten toen van ja. “Ja, je kunt ons vertrouwen”, zei Kristel
toen.” Maar kunt u ons uitleggen wat dit hier is?”
“Dit”, zei de wachter, “dit hebben we gebouwd zodra duidelijk werd wat de
bedoeling van de Upper-10 voor dit gebied was: een rijke luisleventje voor hen
in een superdeluxe resort waarvoor ons dorp moest gaan wijken. Als snel werd 
ook duidelijk dat er slechts voor een paar van ons een optie was om hier te
blijven. We hebben toen deze twee hutjes gebouwd die we zo goed mogelijk
uit het zicht van de camera’s konden houden. Daarna heb ik gesolliciteerd naar
de functie van bewaker, zodat ik eventueel wat invloed uit zou kunnen oefenen
op de positie van de camera’s of waar ze op gericht werden. Tot nu toe is nog
niet ontdekt dat ik af en toe wat kleine aanpassingen maak…” Even keek hij
mijmerend weg richting de hutjes. “We hebben steeds kleine groepjes kunnen
laten ‘verdwijnen’ naar een veilige plek.” “Een veilige plek?”, vroeg Michiel nu,
“hoeveel bestaan daar van?” “Ik weet het niet”, antwoordde de wachter, meer
dan één vermoed ik.” “Weet u misschien of er een Marianne met een zoontje
van nu ongeveer 3 jaar oud op die veilige plek is aangekomen?” “Ik zou het
echt niet weten”, zei de man, “voor de veiligheid van iedereen bespreken we
niet wie er zijn en worden er zeker geen namen genoemd. Maar goed,
vervolgde hij, jullie hebben iets wat ik graag terug heb, omdat ik het nodig
heb.” Kristel haalde het pocketboekje uit haar broekband en vroeg: “Wat staat
er precies in dit boekje dat zo belangrijk voor u is?” “Nou eh…”, de man
aarzelde, “om contact te maken met de veilige plek, heb ik codes nodig en die
zijn terug te vinden in dat boekje. Weet je, we dachten dat dat het beste was
om te doen: belangrijke informatie bijna in het zicht verstoppen. Het boekje
ging in eerste instantie van hand tot hand en als je het boekje kreeg, wist je dat
het jouw beurt was om je voor te bereiden op vertrek. Meestal kijken mensen
die niet weten waar ze naar zoeken over de meest in het oog springende zaken
heen. Dat geldt zelfs voor politiemensen. Maar nu papier en schrijfmateriaal
verboden is en alle boeken verbrand zijn, is het boekje eerder een gevaar voor
ons geworden; het is te opvallend geworden, vandaar dat we het hier verstopt
hebben.” “Hoe gebruikt u die codes dan”, wilde Mathew weten, denkend aan
de zendapparatuur die hij gezien had. “We hebben een ouderwets ‘bakkie’,
misschien herinneren jullie je nog dat vroeger vrachtwagenchauffeurs hun
eigen kanalen hadden via het 27mc systeem. Daarvoor hoefde je je heel
vroeger niet te registreren. Toen duidelijk werd hoe ernstig de situatie zou
worden, hebben enkele mensen met een vooruitziende blik deze dingen
verzameld, evenals dat ze voedsel en zaden zijn gaan verzamelen en al heel
snel zijn er enkele pioniers vertrokken om zich in de bossen terug te trekken en
daar een gemeenschap te stichten uit het zicht van de heersende klasse. Ik ben
nu de laatste van dit dorp die zich bij hen gaat vervoegen, tenminste, als ik de 
kans krijg van jullie …” en hij keek ze om beurten heel dringend aan. Gabriella,
die vol verbazing naar de wachter had staan luisteren, zei ineens met krachtige
stem: “Ik ga mee. Ik ben het zat om een marionet van die arrogante kwasten te
zijn.” “Oh nee, dat kan zomaar niet”, zei de wachter enigszins geschrokken.
Michiel vroeg: “Maar is er wel een mogelijkheid voor ons, of enkele van ons,
om mee te gaan. Ik zoek al 3 jaar naar mijn vrouw Marianne en ons inmiddels
3jarig zoontje. Hij was nog een baby toen ik hem voor het laatste heb gezien.”
De wachter keek bedenkelijk, maar reageerde “dat zou ik moeten vragen”. “U
heeft hier zo’n bakkie verstopt” zei Mathew nu, “we hebben hem gevonden
onder de kist, maar we hebben geen antenne gevonden en die lijkt toch wel
noodzakelijk te zijn.” “Kom maar mee”, zei de man. Ze gingen het hutje binnen
en de man kantelde de grote kist enigszins. Aan de onderkant was een lange
metalen draad bevestigd. “Deze draad doet dienst als verbinding tussen het
zendkastje en de mast buiten.” “Maar ik heb helemaal geen mast gezien”,
reageerde Mathew. “Kijk nog maar eens goed en dan zul je zien dat één van de
bamboestengels aan de onderkant een stukje metaal laat zien en ook aan de
bovenkant loopt er draad langs de nerf van de bladeren. Maar je moet goed
kijken en als je niet weet welke stengel het is, kan je lang zoeken. Maar goed,
deze draad verbindt de antenne aan de buitenkant met het kastje hier.” De
wachter tilde met behulp van Mathew de kist van zijn plek, trok de plank weg
en pakte het kleine kistje waar het 27mc bakkie in zat. Kristel opende het boek
bij de twee aan elkaar geplakte pagina’s en trok het velletje papier met de
tekening eruit. De wachter stak zijn hand uit met het verzoek hem het papier te
geven. Kristel gaf hem de tekening en de man wees aan hoe de onderdelen met
elkaar verbonden moesten worden. Vervolgens vroeg hij om het boekje. “Ik
heb van alles proberen te bedenken”, zei Kristel, “maar kon niets verzinnen wat
enigszins logisch was.” “Kijk”, zei de man terwijl hij het boekje omdraaide en
het ondersteboven en van achteren naar voren door begon te bladeren. “Ik
vermoed dat jij je geconcentreerd hebt op de onderstreepte letters en
woorden terwijl je het boekje in de juiste positie hield.” “Inderdaad”, zei Kristel.
“Als je het boekje omdraait, lijkt een d op een p, een o blijft een o, maar een u
lijkt weer meer een n…. Aan de andere kant hebben ze ook zo’n code boekje en
daarmee kunnen we in een soort geheimtaal communiceren. Mijn boodschap
bereid ik eerst voor door pagina nummer al dan niet met ‘reverse’ – wat
betekent dat het boekje omgedraaid moet worden – en beginwoord van de 
alinea te memoriseren. Dat is op mijn leeftijd nog niet altijd makkelijk”. Hij liet
zichzelf toe even een klein lachje te laten horen. ”De onderstrepingen kunnen
dan voldoende duidelijk aangeven wat mijn boodschap is. Daarnaast hebben
we een vast patroon ontwikkeld, dus daar hoeft niet over gecommuniceerd te
worden. Misschien begrijpen jullie nu ook dat het lastig is om veranderingen,
zoals de komst van één of meer van jullie door te geven. Dat is nodig, om de
nodige camouflage en vervoermiddelen klaar te hebben staan op de
afgesproken plek.” “Maar is het wel mogelijk?” vroegen Gabriella en Michiel
bijna tegelijk. “Ik moet dat overleggen”, zei de wachter. “Wat zijn jullie
plannen? Ik begrijp dat jullie vrijdagavond weer terug naar de stad worden
gebracht. Dat zou voor mij mooi uitkomen, want dan heb ik de afleiding die ik
nodig heb om te ‘verdwijnen’. Maar als jullie mee willen – en toestemming
krijgen van daar ( hij wees met zijn hand ergens achter zich naar het dichtere
bosgedeelte) – moeten we iets verzinnen dat de cyborgs bezig houdt als ze
erachter komen dat jullie niet klaarstaan voor de terugvlucht. Hij keek op zijn
klokje en schrok: “Ik moet terug naar mijn torentje voor ze me missen. Hij
pakte het boekje en liep het hutje uit. Hij keek nog even om en zei toen:
“morgenmiddag weer hier” en liep toen snel weg. Een beetje beduusd keken
de vier hem na en realiseerden zich toen ook dat ze terug moesten. Snel
plaatsten ze alles weer terug en liepen richting de waterkant. “Wat willen
jullie?” vroeg Gabriella aan Kristel en Mathew. “Michiel, ik denk dat jij, net als
ik, graag hieruit wil stappen.” Michiel knikte bevestigend, verzonken in zijn
eigen gedachten waar een sprankje hoop gloorde om zijn vrouw en kind
misschien redelijk snel weer in zijn armen te kunnen sluiten. “Ik wil ook weg”,
hoorde Kristel zichzelf resoluut zeggen. Ze schrok er zelf een beetje van. Alle
drie keken ze vragend naar Mathew. “Ja, ja, ik ook”, zei Mathew, “maar hoe
kunnen we dat zo onopgemerkt mogelijk doen? Ik bedoel, het vliegtuigje
vrijdagavond… dat is best snel en alle vier tegelijk… dat valt op… en brengen we
de wachter niet in gevaar…? Hoe gaan we dat doen?” “Misschien kunnen we
wat tijd rekken door aan te geven dat we nog niet klaar zijn op vrijdagavond en
dat we nog de zaterdag en zondag nodig hebben? Dat verhindert misschien dat
het vliegtuigje hierheen komt. Misschien kunnen we dan ook twee aan twee
weggaan? Twee op zaterdag en twee op zondag? Het zijn maar ideetjes” liet
Gabriella weten. “Maar met al dat cameratoezicht wordt het wel lastig”, zei
Kristel. “Zei de wachter niet dat hij de camera’s kon manipuleren?” De anderen 
knikten. “Misschien kan ik hem helpen de programmering van de camera’s aan
te passen”, zei Michiel nadenkend. “Dat moet niet zo moeilijk zijn als hij weet
hoe ze langere tijd op één bepaald punt te richten.” “Wat spreken we af? We
zijn namelijk bijna terug”, vroeg Gabriella met een opgewondenheid in haar
stem die ze nog niet van haar hadden gehoord. Ze was duidelijk van plan dit
ten uitvoer te brengen. “Ik zal kijken of ik bij het besturingssysteem van de
camera’s én poorten kan en daarover contact kan maken met de wachter”, zei
Mathew. “Onder het mom van ‘uitproberen’ wat ik bedacht heb voor de
scholen, kan ik dat misschien redelijk onopvallend doen.” “Laten wij nadenken
over wat er nog meer aan voorbereiding moet worden gedaan”, stelde
Gabriella voor. Inmiddels waren ze aangekomen bij de strandopgang van het
bediendenverblijf en moesten ze verder zwijgen over de mogelijkheden die zich
vanmiddag ineens aangediend hadden. Een ieder ging naar zijn of haar kamer
en probeerde nog wat te werken voor zover hun gedachten dat toelieten. Als ze
zouden vragen om 2 dagen verlenging zou het ook niet zoveel uitmaken, was
het misschien eerder een pré dat er nog een aardig dossier afgerond moest
worden. Tijdens het avondeten zei Mathew “ik zie mogelijkheden, maar ik
moet hém – zijn ogen keken snel even richting de gang waar ze vermoeden dat
de ingang naar het wachterstorentje was – wel nog even spreken.” “Ga
morgenochtend één minuut voor acht naar beneden met de lift”, zei Kristel. “Ik
vermoed dat als hij de liftmotor ‘te vroeg’ hoort hij naar beneden komt om te
kijken wat er gaande is. Zo was hij er in een mum van tijd toen ik eerder ging
dan jullie.” Mathew knikte: “goed idee”. Na het avondeten werkten ze ieder
nog de twee verplichte uren door alvorens zich klaar te maken om naar bed te
gaan. Maar in de vier kamertjes werd die nacht weinig geslapen. Ieders hoofd
leek vol gedachten over mogelijkheden, gevaren, beloftes voor een betere
toekomst en zo meer.
De volgende morgen nam Mathew om één voor acht de lift naar beneden en
zoals gehoopt, kwam de wachter al snel uit zijn torentje tevoorschijn. “Fijn dat
u komt”, zei Mathew, “ik weet een manier om u – en óns, tenminste … als we
mee mogen” – te helpen door de camera’s en poorten zó te programmeren dat
ze op een verkeerd spoor gaan zitten. Mathew zei het stilletjes een beetje voor
z’n neus weg, zodat zijn gedrag niet al te veel opviel op de camera’s. De
wachter bleef in het donker staan en fluisterde: “Ik heb contact gehad en het is
okay, maar niet allemaal tegelijk. Ik ga zoals afgesproken op vrijdagavond, twee 
kunnen op zaterdagavond en twee op zondagavond. Daarvoor moeten jullie
wel langer kunnen blijven. Vanmiddag kan ik de procedure uitleggen.” “Dat is
fijn”, zei Mathew, nauwelijks articulerend en een beetje dralend alsof hij op zijn
collega’s wachtte. “Om de camera’s te manipuleren, moet ik in het
besturingsprogramma. Heeft u daar toegang toe? Kunnen we twee uurtjes
samenwerken? Ik vraag wel of ik iets uit mag proberen wat ik heb bedacht. Ik
denk niet dat de Manager enige kaas heeft gegeten van hoe het allemaal
werkt. Heeft u een goede band met de manager, ik bedoel, zou hij ja zeggen als
ik vraag of u mij kunt assisteren bij iets?” “Ik denk het wel”, zei de wachter.
“Daarbij is hij zo ingenomen met zichzelf dat hij niet eens door heeft hoe dom
hij eigenlijk is en staat hij er ook niet bij stil dat anderen misschien vele malen
slimmer zijn dan hij. Oeps, dacht hij, niet te luid spreken, vaders, anders
verraad ik straks mezelf nog. “Goed”, zei Mathew, “ik vraag of ik u om 11.00
even mag lenen”. “Prima”, zei de wachter, “geef maar een klop op deze deur”.
Hij opende de deur die zo goed als niet zichtbaar was in de donkere wand en
liep weer de trap op. Toen de deur dichtgevallen was, leek de wand weer egaal
zwart. Ik hoop dat ik straks die deur nog terugvind, dacht Mathew. Inmiddels
waren de andere 3 ook gearriveerd en gezamenlijk togen ze naar hun
ontbijttafel. Ze praatten wat over het werk en dat het toch wel heel veel was en
of het mogelijk was om een paar dagen langer te blijven… Ze praatten luid
genoeg dat het op te pikken was door de camera’s en microfoons die
ongetwijfeld hier en daar waren aangebracht. Tijdens het eten werden immers
veel zaken besproken, dus als je iets te weten wilde komen van je personeel,
waar vond je dan een betere plek dan hier?
“Binnen?”, antwoordde een verbaasde stem nadat Mathew op de deur van de
manager had geklopt. “Sorry dat ik u lastig moet vallen”, zei Mathew op
beleefde toon, “maar ik heb een verzoek.” “Spreek”, zei de manager. “Ik zou
graag een paar uur op uw systemen iets uit willen proberen, een
programmaatje dat ik geschreven heb om het toezicht óp en de activiteiten ván
leerlingen beter aan elkaar te kunnen koppelen. Aangezien u hier een ideale
setting hebt en mijn collega’s de leerlingen kunnen spelen, zou ik het graag hier
alvast uitproberen om eventuele malscripties eruit te halen. Daarvoor moet ik
echter gebruik maken van uw observatiesysteem en als ik het goed begrepen
heb, heeft u daarvoor iemand in dienst. Ik zou graag met hem samen de test
uitvoeren. Zou dat mogelijk zijn?” De manager keek naar de jongeman. Zelf had 
hij geen verstand van programmeren, wist alleen hoe hij de programma’s die
hij nodig had moest hanteren en hij begreep ook niet wat precies malscripties
waren, maar wat voor kwaad zou het kunnen? Aan de andere kant, als deze
jongeman met een nationaal, nee internationaal, geïmplementeerd
programma kwam en het duidelijk werd dat hij, de Manager, daar een bijdrage
aan had geleverd door zijn medewerking te verlenen, zou er ook iets van op
hem afstralen. Dat zou zijn promotie alleen maar versnellen. “Goed”, zei de
manager, “maar als het succesvol wordt, hoop ik dat je je herinnert wie jou
deze kans heeft gegeven.” De manager ontblootte zijn tanden in een poging
vriendelijk te glimlachen. Maar alle menselijke compassie was al jaren geleden
uit zijn ogen verdwenen, concludeerde Mathew, die er alleen maar hebzucht in
kon zien. “Ik zal de wachter melden dat hij om 11.00 uur bij de lift moet zijn”,
voegde de manager nog toe. “Hartelijk dank”, zei Mathew zich snel omdraaiend
en de kamer weer verlatend voor de manager op andere ideeën kwam of
vragen ging stellen. De manager belde de wachter en zei hem om 11.00 uur bij
de lift te zijn om één van de gasten te helpen een programma te testen.
Om 11.00 uur pakte Mathew de lift naar beneden en trof daar de wachter al
aan. “Kom gauw mee”, zei de wachter. Achter de wachter aan klom Mathew de
trap naar het torentje op. Het was een smalle, vrij steile trap. Bijna boven
gekomen, zag Mathew dat ze eerst nog langs een andere deur liepen waar een
soort van zacht gebrom te horen was. “Wat is dit?” vroeg hij aan de wachter.
“De computeropslagruimte. Het gebrom wat je hoort is het koelsysteem. We
koelen met zeewater dat eerst door een filter wordt geleid en nog één of ander
systeem. Het zout moet eruit, snap je, anders tast het de machines te veel
aan.” “Ah, ik begrijp het”, zei Mathew en hij herinnerde zich een verhandeling
over het ontzouten van water ten behoeve van het koelen van de grote kasten
voor dataopslag. Voor de grote omwenteling waren er ook gevechten geweest
om drinkwater, zo herinnerde hij zich. Grote stuwmeren waren aangelegd om,
naar later bleek, voldoende koelwater voor de gigantische datacenter te
hebben. Op sommige plekken waren de rivieren helemaal opgedroogd en het
grondwaterpeil zodanig gezakt dat er voor de mensen nauwelijks nog aan
drinkwater te komen was. Mensen hadden heel veel geld moeten betalen om
drinkwater aangeleverd te krijgen en waren in opstand gekomen. Dus hier
gebruiken ze ontzout zeewater, dacht Mathew, interessant … Inmiddels waren
ze in het glazen koepeltje van de wachter aangekomen dat aan alle kanten was 
uitgerust met schermen waarop alle hoeken van het terrein in beeld waren
gebracht. Ook was er zicht op wat zich afspeelde aan de andere kant van de
muur, rondom de zwembaden en op de terrassen. Maar daar was Mathew niet
voor gekomen. Hij moest in het besturingssysteem van de beveiliging zien te
komen en met name dát deel dat de camera’s bestuurde. Omdat hij
vermoedde dat ook hier camera’s en microfoons opnames maakten, koos hij
zijn woorden met zorg uit. Hij legde aan de wachter uit dat hij
surveillancecamera’s wilde koppelen aan de notebooks van de leerlingen, zodat
er ingezoomd kon worden op het werk van de leerling als die opvallend gedrag
vertoonde. De wachter, die begreep waar hij naar toe wilde, liet hem de
programma’s zien. Het verbaasde Mathew dat er niet meer vergrendeling op
zat dan alleen het password van de wachter, maar goed, als je ervanuit gaat dat
je iedereen onder controle hebt, wordt je misschien een beetje laks met de
beveiliging. Alsof de wachter zijn gedachten kon lezen, zei deze: “door enkele
cursussen te volgen, heb ik bevoegdheid gekregen om hier redelijk zelfstandig
te werken. En omdat het hier een wat uitzonderlijke situatie betreft – met zijn
ogen duidde hij op het luxueuze resort – heb ik hier een beetje mijn eigen
tokootje gecreëerd. Ik heb mezelf een beetje onmisbaar gemaakt om op deze
positie te kunnen blijven om …. Nou ja, je begrijpt wel.” Mathew begreep het
maar al te goed. Door deze positie was de man in staat geweest de
technologische aandacht af te leiden van alle ‘verdwijningen’. Slimme zet!,
dacht Mathew. Zonder al te veel woorden, maar met destemeer blikken en
onopvallende handgebaartjes legde de wachter uit hoe het observatiesysteem
werkte en Mathew maakte in gedachten aantekeningen waar hij zijn voordeel
bij kon doen en wat hij mogelijk kon veranderen. Eén voordeel van het
verdwijnen van pen en papier was dat hij nu veel meer zijn geheugen had
moeten trainen. Toen het bijna tijd was voor de lunch sloot de wachter het
programma weer af. Samen liepen ze weer richting de trap. Nieuwsgierig vroeg
Mathew of het mogelijk was om even in de opslagruimte te kijken. De wachter
activeerde de gezichtsherkenning en gebood Mathew te bukken. Het licht in de
ruimte floepte aan en Mathew zag een geweldige rij kasten waar alle data in
werd opgeslagen. De wachter liep naar een hoek in de ruimte. “En hier komt
het zeewater naar binnen – en hij keek Mathew daarbij heel indringend aan.
Daar loopt het door de filters en verderop stroomt het in buizen langs de
kasten om aan deze kant – hij draaide zich om – weer in zee geloosd te worden, 
met een temperatuur minstens dubbel zo hoog is als toen het binnen kwam.
Vandaar de aangename zeetemperatuur aan de andere kant.” Mathew keek
hem begrijpend aan. Ze verlieten de ruimte weer, Mathew bukkend terwijl de
bewaker de gezichtsherkenning uitvoerde. Nadat ze weer beneden waren,
vroeg Mathew: “ is het goed dat ik na de middagwandeling nog een keer
langskom? Ik moet straks eerst iets uitwerken in mijn programma, dan de
anderen instrueren en daarna wil ik graag zien of de koppeling werkt.” De
wachter gaf een korte knik. Inmiddels waren de andere drie met de lift op de
begane grond gearriveerd en liepen ze met z’n vieren naar de tafel die voor hen
klaarstond met de lunch. Weer praten ze opvallend over het vele werk en het
vermoeden dat ze nog een paar dagen extra nodig hadden en inderdaad, de
muren hadden oren. Aan het eind van de lunch kwam de manager zijn
kantoortje uitgelopen en vroeg hoe de werkzaamheden vorderden. Aangezien
het morgen de laatste dag zou zijn dat ze hier werkten, kwam hij informeren of
alles in gereedheid gebracht kon worden voor hun vertrek de volgende avond
na het avondeten. “Tja”, begon Mathew, “zoals u weet ben ik mijn programma
aan het testen en het blijkt toch wat ingewikkelder dan verwacht. Ik heb
eigenlijk nog een dag of twee extra nodig, denk ik. Zou dat mogelijk zijn?” De
manager leek niet verbaasd. “Geldt dat ook voor jullie?” vroeg hij aan de
andere drie. Twee keer het vliegtuigje laten komen zou betekenen dat er een
stuk van zijn budget ingehouden zou worden, terwijl hij een bonus verwachtte
als hij zo min mogelijk verplaatsingen had van en naar zijn resort, tenminste,
waar het personeel betrof. En door die verdrinkingen had hij er al twee gemist.
“Het zou inderdaad fijn zijn als we nog twee dagen langer konden blijven, zodat
we alles nog eens goed kunnen doornemen en checken op onvolledigheden”,
zei Kristel en de andere twee knikten instemmend. “Dan zal ik melding doen
van het uitstel tot zondagavond”, zei de manager. Hij draaide zich om en liep
zijn kantoortje weer in. Ze keken elkaar aan en Mathew knipoogde.
Toen het om 16.00 uur tijd was voor hun wandeling, wisten ze niet hoe snel ze
naar de hutjes moesten lopen. Natuurlijk mocht dit niet al te opvallend
gebeuren, maar Mathew had gezegd dat hij met de wachter het
observatiesysteem grondig had bestudeerd en mogelijkheden zag om het te
manipuleren. De wachter stond hen al op te wachten. “Gisteren vertelde ik
jullie over de mast… nou dit is hem”. Hij hield zijn hand om één van de
bamboestengels. Vervolgens pakte hij aan de onderkant een stukje bamboe 
weg en werd er een metalen stang zichtbaar. Hij wees ook nog even naar de
bladeren van deze bamboestengel en als ze heel goed keken, zagen ze dat de
nerven ook metalen draden hadden. De wachter zei: “Het ene uiteinde van de
draad die onder de kist bevestigd is, klem je aan deze onderkant en de andere
kant van die draag plug je in het zendkast. Het wijst zich vanzelf.” Daarna
gingen ze het hutje binnen, maar niet nadat de wachter het stukje bamboe had
teruggeplaatst. Ze haalden de apparatuur uit het kistje en de wachter pakte het
boekje. Hij draaide de grote kist op één kant en behalve de verbindingsdraad
waren daar ook nog enkele potloden bevestigd. Hij wees op de verschillende
uiteinden van het draad en ze zagen duidelijk welk uiteinde aan de stang
bevestigd moest worden en welke aan het 27mc bakkie. Vervolgens opende de
wachter het boekje op één van de laatste pagina’s waar weinig tekst op stond.
Kristel keek met hem mee en zag dat er dingen geschreven waren die er eerst
nog niet instonden. De wachter begon met het uitleggen van de instructies:
“Nadat jullie de draad hebben bevestigd, zei hij, moeten jullie ook zorgen dat je
de voedingsbron aansluit.” Hij zette de kist weer recht, opende de deksel en
trok er een deken uit. Uit de deken viel een klein apparaatje met een soort
elektriciteitsdraad eraan. “Maar er is hier toch geen elektra?”, vroeg Gabriella
verbaasd. Michiel, die het apparaatje had opgepakt, zei. “Kijk, het lijkt wel een
soort knijpkat! zei hij. “Een knijpkat?, vroeg Gabriella niet-begrijpend. “Ja, mijn
opa had er één”, zei Michiel. “Toen ik wel eens ging kamperen, heb ik er ook
nog één gehad. Hartstikke handig, maar wel vermoeiend, want je moet de hele
tijd hiermee een knijpbeweging maken.” Hij toonde hoe het werkte, maar er
ging geen licht schijnen. “Het lampgedeelte hebben we aangepast zodat we
een elektradraad konden bevestigen en de opgewekte stroom naar het
zendapparaat overgebracht kon worden”, legde de wachter uit.” “Ingenieus!”,
zei Michiel. “Luister, ik heb gisteren contact gehad met de andere kant en heb
de instructies voor jullie opgeschreven. We hebben afgesproken dat twee van
jullie zaterdagavond contact zullen zoeken en – en nu toonde hij wat er
bijgeschreven was in het boekje – dit zijn de codes: de onderste voor
zaterdagavond en de bovenste voor zondagavond. Dus onthoud goed: onder
eerst en dan boven – zaai verwarring waar je maar kan”, voegde hij er
halfmompelend aan toe. Vervolgens toonde hij hun hoe ze het apparaat
moesten gebruiken en hoe ze de codes door moesten geven. Hij gaf aan dat het
gemakkelijker is om met z’n tweeën te zijn, zodat één de knijpkat kan bedienen 
en de andere de zendapparatuur. Als ze het okay hadden ontvangen – en hij
legde uit welk signaal dat was, moesten ze het pad volgen dat hij hen zo zou
wijzen. Als ze bij een wat opener plek waren gekomen, zo’n twee kilometer
verderop, moesten ze zoeken naar een opeenstapeling van takken. Als ze dan
goed keken zouden ze zien dat er een deel was, aan de minst zichtbare kant,
dat op een houten ondergrond leek te liggen. Dit was een deksel tot een
ondergrondse ruimte. Hier moesten ze wachten tot ze eenzelfde code zouden
horen, maar dan als geklop of gestamp. Twee mannen op elektrische scooters
zouden hen dan meenemen naar de veilige plek. “Denk erom, je kunt niet veel
meenemen, dus ik raad aan om een dubbele of misschien zelfs een
driedubbele laag kleding aan te trekken en eventuele andere spullen, zoals je
tandenborstel en kam in je zakken mee te nemen. Laat je laptop en koffertje en
alles waarmee ze je kunnen traceren achter in het kamertje.” Hij vroeg of er
nog vragen waren en toen niemand iets vroeg, ruimde hij alles snel weer op
zijn plek, zodat ze konden zien waar alles lag en nam hen mee naar buiten,
waar hij hen het begin van het pad toonde. “Ik raad jullie aan om hiernaartoe
te gaan zodra het begint te schemeren. De camera’s krijgen dan al moeite om
activiteiten van buiten op te pikken, deels door de laagstaande zon, deels door
de lange schaduwen. En het is handig om nog wat zicht te hebben als je de
twee kilometer door het bos moet lopen. De bomen maken het al donkerder,
dus het laatste beetje zonlicht is echt een grote hulp.” Begrijpend knikten ze en
bedankten de man. Mathew zei nog snel “tot zo” en vervoegde zich toen weer
snel bij zijn collega’s om via het strand terug te gaan naar de bediendenafdeling
van het resort. Onderweg vertelde hij hen dat hij die ochtend had gezien hoe
hij de observatiecamera’s kon manipuleren door er opnames van de eerdere
dagen in te kopiëren, zodat zowel het vertrek van de wachter als dat van hen
onopgemerkt zou blijven tot het moment dat zij niet kwamen opdagen voor de
terugreis zondagavond. “Weet je zeker dat het gaat werken?” vroeg Gabriella
bezorgd. “Maak je geen zorgen”, antwoordde Mathew. De wachter heeft de
modernisering grotendeels tegen kunnen houden, zodat hij meer grip zou
hebben op het systeem. Je begrijpt wel waarom. En aangezien de upper-10 hun
vrijheden hier volledig willen uitleven, waren ze zeer welwillend om te wachten
met het implementeren van volledige controle.” “Dat is dan ons geluk”, zei
Gabriella. Michiel op zijn beurt zei: “Misschien is het handig als je mij meer
informatie geeft, want als we ons op moeten splitsen en er gebeurt tussentijds 
iets, moet het andere koppel ook weten wat er nog mogelijk is. Ik ga er
tenminste van uit dat we ons als koppels opsplitsen en niet de dames met
elkaar en wij met elkaar.” “Ik sta anders mijn mannetje, hoor”, liet Gabriella
weten. “Je begrijpt misschien wel wat ik bedoel, zei Michiel. Zowel Mathew als
ik hebben ruimere toegang gekregen tot de systemen dan jullie twee, dus
mocht er een kink in de ‘technologische’ kabel komen, kunnen wij sneller
reageren, enne… hij spande zijn biceps aan: een beetje meer spierkracht kan
misschien ook geen kwaad.” Ze lachten alle vier. “Laten we alvast besluiten wie
met wie gaat en wanneer”, zei Kristel. “Ik stel voor dat ik op zondag ga”, zei
Mathew. “Dan ga ik met jou op zondag”, zei Kristel snel en ze voelde dat haar
wangen een beetje begonnen te kleuren. “Okay, dan gaan Gabriella en ik op
zaterdagavond”, zei Michiel. Aangekomen bij de lift, stapten ze snel in en
werkten ze verder aan hun projecten totdat het sein voor het avondeten werd
gegeven.
Na het avondeten ging Mathew op zoek naar de deur naar het torentje. En
hoewel hij er die ochtend nog geweest was, vond hij het moeilijk om de exacte
locatie van de deur te vinden. Kristel die zag dat Mathew zoekende was, liep
snel op hem toe en dirigeerde zijn hand naar waar zij de naad in de muur had
gevoeld. Op het moment dat hun handen elkaar raakten, voelde ze een
tinteling door haar lichaam gaan en keek even vluchtig naar het gezicht van
Mathew. Hij keek naar haar, hij had het ook gevoeld. Hij vond Kristel inderdaad
een heel leuke vrouw en was blij dat zij met hem de laatste avond zou
verdwijnen, maar deze tinteling bracht hem heel even van zijn stuk. Dit had hij
nog nooit gevoeld, niet dat hij veel vriendinnen had gehad, integendeel…Maar
hij had nu geen tijd voor dit soort dingen. Hij had iets belangrijks te doen, iets
dat misschien kon leiden tot een ander leven, een leven samen…? Hij gaf een
klop op wat hij dacht dat de deur moest zijn. Even later opende de wachter de
deur voor hem en samen klommen ze de trap weer op. “Ik moest de
gezichtscontrole eerst even tijdelijk uitschakelen”, zei hij. “Dat kan niet te lang
duren, anders gaan er alarmbellen af. We moeten een herkenning van jouw
gezicht in ons systeem invoeren, zodat je hier binnen kan komen nadat ik
morgen vertrokken ben.” “Goed idee”, zei Mathew, “misschien kan ik in dat
systeem komen en het overschrijven naar hier?” “Ik denk het wel”, zei de man.
“Ga hier maar even zitten.” Mathew zocht naar zijn gezichts-scan in het
systeem en nadat ze hem gevonden hadden, bleek het relatief eenvoudig te 
zijn om met behulp van de man hem tot de gemachtigden van het lokale
systeem te maken. “Eigenlijk best gemakkelijk”, zei Mathew zacht. “Ze zijn aan
de ene kant paranoïde en aan de andere kant er zo van overtuigd dat zij de
slimsten zijn, dat ze niet eens doorhebben hoe zwak hun imperium eigenlijk is”
reageerde de man half binnensmonds pratend, er tevens voor oppassend dat
een camera zijn gezicht oppikte. “Het is dat de bevolking afhankelijk is gemaakt
van voedsel, medicatie en andere zaken en daarmee in overlevingsangst leeft,
maar als ze zich zouden realiseren hoe afhankelijk alles is van elektra en wat de
kracht van de massa zou doen, zouden we binnen no time de boel gesaboteerd
kunnen hebben. Helaas zijn ze erin geslaagd de mensen behoorlijk tegen elkaar
op te zetten, zodat er van eenheid niet veel sprake is. Als je alleen al nagaat
met hoeveel gemak de mensen elkaar verlinken…” Hij realiseerde zich dat hij
moest stoppen er nu over te spreken. Hij voelde zijn hart harder pompen en
zijn bloed tot in de puntjes van zijn oren komen van kwaadheid. Nog even en er
zou stoom uit zijn oren komen, dacht hij met een glimlach, ondanks de
omstandigheden. Hij had altijd een sterk voorstellingsvermogen gehad en dat
had er voor gezorgd dat hij altijd wel een oplossing vond voor welk probleem
dan ook. Zo was het hem ook gelukt om diverse dingen in het systeem aan te
passen, zonder dat het opgemerkt werd. Daar kon hij nu profijt van trekken,
want het zou erg opvallen als hij ook verdwenen zou zijn. “Ik heb zitten
denken”, zei Mathew, “heb je opnames beschikbaar van ons van de afgelopen
dagen?” “Jazeker”, zei de man die gelijk aanvoelde waar hij naar toe wilde.
Zonder een woord te zeggen, opende hij een file en toonde de kolom met alle
opnames. “Ik heb al het nodige verzameld om te kopiëren om het weekend te
dekken. Ik moet er nog de laatste hand aanleggen, maar dat kan pas morgen
om geen slapende honden wakker te maken…” “Fantastisch!” zei Mathew. “Ik
wist niet dat u zo’n computernerd was!” “Als nood aan de man komt…”, zei de
man alleen. Ze werkten nog een tijdje samen aan de voorbereidingen en
Mathew implementeerde zijn deel van ‘de test’. Hij had echter de test zo
geprogrammeerd dat al hun werk van de afgelopen week vanaf zondag 20.00
uur vergrendeld zou worden en voor niemand meer toegankelijk zou zijn.
Alleen, dat zou hij aan niemand vertellen, zelfs niet aan zijn drie collega’s.
De volgende dag leek een dag als alle voorgaande. De manager had hen
bevestigd dat hun vertrek nu gepland was voor zondagavond 20.00 uur. Toen
het weer tijd was voor hun middagwandeling langs het strand, liepen ze nog 
even snel naar het hutje. Ze troffen daar de bewaker. “Is alles duidelijk?” vroeg
deze voor de laatste keer. “Ik heb nog één vraag”, zei Gabriella. “Hoe komt u
hier? Wij zien u niet lopen over het strand. Is er soms een andere route?” “Ja,
goed dat je het vraagt”, antwoordde de bewaker. “Achter de vuilniscontainers
die tegen het hek staan, is het gaas los. Als je ze vanuit de schaduw nadert, ben
je moeilijk zichtbaar, draag donkere kleding en keer je gezicht niet naar het
gebouw. Eenmaal achter de containers, kun je het gaas opzij duwen en als je
dan 5 meter voorruit loopt en daarna een beetje naar links afbuigt, zie je een
pad. Volg dat en je komt uiteindelijk achter de andere hut uit.” Tegen Mathew
zei hij: “Ik zal de gezichtsherkenning van mij vervangen door die van jou vlak
voor ik wegga. Dat zal werken op álle deuren, álle”, herhaalde hij. Mathew
knikte. “Doe voorzichtig en veel succes!”, zei Kristel tegen de wachter. “Ik zal
alvast een paar plaatsen voor jullie reserveren aan de tafel”, zei de wachter met
een warme glimlach. “Heel fijn dat u ons helpt”, zei Michiel op zijn beurt. “Ik
moet jullie ook bedanken”, zei de man. “Het is fijn om te weten vrienden te
hebben waar je op kunt vertrouwen.” En bij deze keek hij nadrukkelijk naar
Mathew, die dondersgoed begreep dat het aan hem was om te voorkomen dat
het vertrek van de wachter voortijdig, dat wil zeggen vóór zondagavond, werd
ontdekt. “Alles staat klaar, ik zet de simulatie om 18.00 uur aan”, fluisterde de
wachter tegen Mathew toen die als laatste van het groepje het hutje uitliep.
Mathew gaf de man een hand en met een “tot spoedig ziens” namen zij
afscheid van elkaar.
Die avond zaten ze alle vier met enige spanning aan hun avondeten, wetende
dat de wachter was vertrokken. Zij waren bedacht op allerlei signalen dat er
iets mis zou zijn, maar niets was minder waar. Het was een zeer rustige avond
en de manager was die avond niet aanwezig gebleken. De enige die ze zagen
was het meisje dat hun het eten bracht. Ze gedroeg zich zoals gewoonlijk,
afstandelijk, ongeïnteresseerd en zwijgzaam en niets leek erop dat zij op de
hoogte was van wat er gaande was. Tussen 22.00 en 23.00 maakten Gabriella
en Kristel om beurten gebruik van de badkamer. Toen Kristel net klaar was met
tandenpoetsen, hoorde ze een klop op de deur van de kant van Gabriella’s
kamer. Even schrok ze, oef wat was ze gespannen. “Ja?”, fluisterde ze. “Mag ik
even binnenkomen?” vroeg Gabriella en had de deur al op een kier. “Oh, ik
vind het zo spannend!, ging ze verder zonder op het antwoord van Kristel te
wachten. Als het lukt, kan ik eindelijk het leven op gaan pakken wat ik voor 
ogen had voor de Grote Omwenteling plaats vond. Ik had je toch verteld wat
mijn ouders deden? Ik voel dat ik in hun voetsporen wil treden en het werk wil
afmaken wat zij niet af hebben kunnen maken: een leefgemeenschap helpen
opbouwen waarin iedereen gelijk is en als gelijke wordt behandeld en waar ook
ruimte is om te ontdekken wat je allemaal nog meer kunt en .. wat je allemaal
nog meer bent”, voegde ze eraan toe. “Hoe bedoel je?”, vroeg Kristel. “Nou, de
kennis dat je meer bent dan je denken en je lichaam staat zover van ons af – en
nu helemaal – maar wist je dat er veel mensen waren, mensen zoals jij en ik,
die vertelden over het zien van overleden familieleden, die in meditatie de
mooiste ervaringen hadden en een grote liefde konden voelen die zij
beschreven als de Liefde van God?... Oh, overigens, over liefde gesproken, wat
speelt er tussen jou en Mathew”, vroeg ze nu met een samenzweerderig
stemmetje. “Oh niets”, reageerde Kristel. “Tuurlijk niet”, zei Gabriella, “daarom
ging je ineens blozen toen je voorstelde om samen met hem op zondagavond
te willen vertrekken.” “Was het zó opvallend?” vroeg Kristel zacht. “Valt mee
hoor”, suste Gabriella, “ik heb alleen een oog voor dat soort situaties. Weinig
blijft voor mij verborgen.” Plotseling gingen de lichten uit. “Het is 23.00 uur, tijd
om naar bed te gaan. Ik hoop dat hij het gehaald heeft”, zei Kristel nog.
Zaterdagochtend aan het ontbijt leek alles zoals anders. Ook tijdens het
lunchmoment was er geen sprake van enige afwijking van het normale. Om
niet op te vallen, hadden ze afgesproken dat ze niet zouden afwijken van hun
gewone patroon en dus waren ze om 16.00 uur weer aan de wandel gegaan.
Snel hadden ze even gecheckt of alles in orde was in het hutje en Gabriella had
Kristel verteld dat ze de kleding die ze aan zou doen en de spulletjes die ze mee
wou nemen al onopvallend had klaargelegd. Ze hadden besproken hoe ze het
aan zouden pakken die avond: Gabriella zou doen alsof ze zich niet lekker
voelde en Michiel zou met haar meelopen naar haar kamer. Hij had zijn extra
kleding al aan Gabriella gegeven en die had het in hun badkamer verstopt. Ze
zouden dan de extra lagen aantrekken, de spulletjes over hun zakken verdelen
en weer naar beneden komen. Ze bespraken verder dat Kristel eventueel
keukenpersoneel zou afleiden en dat Mathew na het avondeten naar het
torentje zou gaan, zogenaamd om zijn programma weer te testen. Hij zou dan
alle eventuele opnames van het vertrek van Michiel en Gabriella verwijderen
en checken of de kopie-opname van eerder die week nog goed functioneerde.
Er braken een paar spannende uren aan voor het viertal. 
Om 19.00 uur gingen de vier gezamenlijk naar beneden. Gabriella begon –
voor de camera’s en microfoons – al te klagen over buikpijn. Ze gingen zitten
aan hun tafel en werden gelijk voorzien van hun dagelijkse portie avondeten.
Nadat ze haar bord leeg had – ze wilde toch graag met een gevulde maag op
pad – begon Gabriella te doen alsof ze echt beroerd was en dat ze even wilde
gaan liggen. Michiel bood aan met haar mee te lopen. Zoals afgesproken zou
Kristel het keukenpersoneel afleiden en Mathew zou in het torentje de
videobeelden in de gaten houden. Kristel liep dan ook naar de keuken om te
zien of er iemand was. Het meisje dat hen bediend had was de vaat aan het
doen en ruimde de keuken verder op. Kristel liep naar haar toe en het meisje
keek even verbaasd op . Ze was niet gewend dat ‘gasten’ zomaar de keuken
inliepen. “Kan ik u helpen?”, vroeg ze verbouwereerd. “Ja”, zei Kristel, “Ik wilde
graag weten wat er precies in het eten heeft gezeten vandaag, Was er iets
anders dan anders? Mijn collegaatje voelt zich namelijk heel beroerd. Zou je
even willen checken of er nog voorraden zijn van de produkten waarmee
vandaag gekookt is? Ik zou graag zien dat ze gecontroleerd worden op
ongewenste bacteriën.” “Wij controleren echt alles, hoor, en elke dag”, zei het
meisje enigszins gepikeerd. Waarom denkt dat mens dat er iets mis is met het
eten? Maar ze wist ook dat deze vrouw haar in een ongunstige positie zou
kunnen brengen als ze teveel tegensputterde, dus liep ze naar de koeling.
Kristel liep achter haar aan. “Ik wil het graag even zelf zien”, zei ze. “Ben je hier
alleen vanavond?” vroeg ze langs haar neus weg. “Ja, mijn collega is al naar
huis. Hij had een afspraak en nu bleven jullie langer en moest er iemand zijn
om jullie je eten op te dienen. Dus hij heeft zoveel mogelijk alles voorbereid en
ik maak het hier verder vanavond af. Ik ga zo afsluiten”, vertelde het meisje.
Kristel zag dat het raam van de keuken uitzag op de vuilcontainers aan de
andere kant van het achterpleintje. Ver genoeg om de geur ervan niet in de
keuken te hebben, maar dichtbij genoeg om er mensen te zien. Ze besloot dat
ze net zo lang zou proberen het meisje aan de praat te houden totdat ze
Gabriella en Michiel achter de containers zag verdwijnen. Ze vroeg het meisje
of ze hier al lang werkte, of ze ook in het dorp had gewoond dat nu met de
grond gelijk was gemaakt, of ze nog meer familie had hier, of er veel personeel
was. Plotseling zag ze twee donker geklede figuren richting de vuilcontainers
lopen en even later waren ze erachter verdwenen. Okay, dacht Kristel, stap 1
lijkt gelukt. Ze hoopte maar dat verder alles goed zou verlopen die avond. Ze 
bedankte het meisje voor het checken van het voedsel, wenste haar een fijne
avond en liep richting de lift. Daar trof ze Mathew aan. Hij trok zijn
wenkbrauwen vragend omhoog en Kristel knikte alleen maar eventjes van ja.
Toen verdween hij door de donkere muur. Zwijgend ging ze naar haar kamer
om zoals gewoonlijk nog 2 uur te werken. Die uren en de daaropvolgende
nacht kon Kristel maar met moeite doorkomen. Een diepe slaap wilde niet
komen, want steeds werd ze weer wakker. Dan moest ze denken aan het
tweetal dat nu verdwenen was. Morgenavond zouden zij en Mathew aan de
beurt zijn. Zou het hen lukken? Zou het Gabriella en Michiel gelukt zijn?
Zouden zij elkaar weer zien op de veilige plek? Waar zou die veilige plek zijn?
En dan? Hoe zou hun leven er dan uit gaan zien? Hoe zouden ze gaan wonen?
Hoe kwamen ze aan voedsel en drinkwater? Wat deden de mensen daar zoal
de hele dag? Allemaal vragen waar Kristel geen antwoord op had en ook niet
kon bedenken. Zou het leven daar zijn zoals zij vroeger gekend had toen ze nog
een meisje en een tiener was of was er nog iets anders mogelijk? Zenuwachtig
of het ze zou lukken, maar ook opgewonden over het avontuur en een mogelijk
vrijer leven hielden haar bezig op de momenten dat ze wakker was. Uiteindelijk
werd het signaal voor het ontbijt gegeven en zij en Mathew gingen richting
ontbijttafel. Daar moesten ze natuurlijk uitleggen waarom ze maar met z’n
tweeën waren. Kristel vertelde het meisje dat weer een extra dienst draaide
dat haar twee collega’s zich niet lekker voelden om te ontbijten en liever op
hun kamer bleven. Zij zouden straks wel wat voor ze mee naar boven nemen…
Gelukkig maakte het meisje verder geen aanstalten om het aan de manager te
gaan melden… of misschien was hij wel niet aanwezig op zondag. Waar zou hij
dan vertoeven? Had hij ook een kamertje hier of mocht hij wél aan de andere
kant van de muur komen? Dat zal ik waarschijnlijk nooit te weten komen, dacht
Kristel.
Ook de lunch verliep zonder problemen en tijdens de strandwandeling liepen
zij en Mathew nog even snel het hutje binnen om alles te controleren. Alles lag
op z’n plek. Kristel pakte nog even het boekje uit de kist en zag dat er een
nieuw tekeningetje was gemaakt op de laatste pagina: een duim omhoog, dat
was een goed teken! Vol vertrouwen keerden beiden weer terug om de laatste
uren uit te zitten, Kristel in haar kamertje en Mathew in het zijne. Hij bekeek
tijdens die laatste uurtjes zijn programmeringen om te zien of alles goed op
elkaar was aangepast. Tevreden legde hij zijn kleding klaar in zijn badkamer en 
wachtte op Kristel bij de lift. “Ready?” vroeg hij en Kristel knikte. Vlug aten zij
hun diner op. Het meisje, verbaasd over het feit dat de andere twee er nog niet
waren zo vlak voor vertrek, vroeg of ze soms wat eten in moest pakken. Kristel
zei dat dat niet hoefde – zo lekker was het immers allemaal niet - en verklaarde
dat de andere twee niets wilden eten voor de vlucht uit angst dat alles er
tijdens de vlucht weer uit zou komen. “Oh ja”, zei het meisje, “of jullie om 20.00
uur bij de deur klaar willen staan. Geven jullie dat ook door aan de andere
twee?” “Prima”, zei Mathew. “Krijgen we de manager nog te zien om gedag te
zeggen?” vroeg Kristel. “Ik weet het niet”, zei ze. “Ik heb hem dit weekend niet
gezien.” Ze draaide zich om en liep terug naar de keuken met de lege borden.
Vlug gingen Kristel en Mathew met de lift omhoog, trokken de twee extra lagen
kleding aan, pakten hun spulletjes in hun zakken en gingen weer naar beneden.
“Ik moet nog even wat doen in het torentje”, zei Mathew. Hij ging voor de
gezichtscanner staan en de deur opende zich. Vlug liep hij naar de deur
waarachter de opslagruimte gevestigd was. Eenmaal binnen liep hij regelrecht
naar het inlaatpunt van het zeewater en draaide deze los totdat hij zag dat het
zeewater ook de ruimte begon binnen te stromen. Hij zette het niet helemaal
open om het alarm niet al te snel af te laten gaan, maar genoeg om straks, als
het zeewater tot aan de bekabeling kwam, een enorm ophef te creëren, wat de
aandacht zou afleiden van het feit dat zij er om 20.00 uur niet waren.
Ondertussen was Kristel stilletjes naar de keuken gelopen om te zien of het
meisje er nog was, maar er bleek niemand meer aanwezig te zijn. Blijkbaar zat
de dienst van het meisje er ook op.
De manager, lurkend aan zijn speciale weekend-koffie, een pleziertje dat hij
zichzelf gunde, had de zaterdag en zondag besteed aan het opruimen van zijn
appartement. Als de vier hun werk hadden afgerond, zou het niet lang duren of
hij zou mogen verhuizen naar het luxere managersappartement aan de andere
kant van de muur, daar was hij zeker van. Hij had alvast gekeken op het net hoe
hij aan een nieuw, op maat gemaakt, managers outfit kon komen en had
tevreden gezien dat het niet lang hoefde te duren alvorens hij zijn pak dan zou
hebben. De paar persoonlijke objecten zoals mooie kristallen glazen van zijn
grootouders, enkele boeken van zijn vader en een patchwork deken van zijn
moeder had hij zorgvuldig ingepakt. Het enige wat hij nog moest doen, was de 
vier uitgeleide doen om 20.00 uur. Tevreden nam hij nog een slokje van de
speciaal gebrande koffie die hij had weten te bemachtigen.
Toen Kristel de keuken gecheckt had en er zeker van was dat er verder
niemand in de buurt was, liep ze naar de lift en zag Mathew uit de deur in de
muur stappen. “Alles veilig”, fluisterde ze. Mathew pakte haar hand en geleide
haar naar buiten, langs de vuilnisbakken, door de opening in het gaas het pad
op. Er was nog genoeg licht om het pad te kunnen zien. Al die tijd hadden ze
hand in hand gelopen, zonder elkaar aan te kijken. Kristel voelde dat ze rode
wangen had, niet alleen veroorzaakt door de spanning van het ontsnappen,
maar ook door de warmte die ze in haar hart voelde opborrelen en het
fladderende gevoel in haar buik. Het pad was smal en niet geschikt om naast
elkaar te lopen, dus liet Mathew haar hand los. Snel baanden ze zich een weg
tussen de bomen en struiken om even later bij de hutjes aan te komen. Nu was
het snel handelen: Kristel pakte het boekje en Mathew de knijpkat, samen
tilden ze de kist van de plank en zette het op z’n kant. Terwijl Mathew het 27mc
bakkie pakte, verbond Kristel de metalen draad met de antennepaal buiten.
Nadat het andere eind verbonden was met het zendapparaat begon Mathew in
de knijpkat te knijpen om de benodigde energie op te wekken. Ondertussen
had Kristel het apparaat aangezet en bestudeerde ze de codes. Op een gegeven
moment hoorden ze “Kappa, kappa”. Daar was het contact! Ze wisselden de
codes uit en borgen alles weer snel op. Snel haasten ze zich naar het pad en
half lopend, half rennend maakten ze zich zo snel mogelijk uit de voeten.
Even voor 20.00 uur stond de manager op om de vier naar het vliegtuigje te
begeleiden. Toen hij echter om 20.00 uur bij de toegangsdeur aankwam, was
daar niemand te zien. Misschien zijn ze wat verlaat, dacht hij en wachtte nog 5
minuten. Toen begon hij zich toch wel wat ongerust te maken. Hij pakte de lift
en ging naar de tweede verdieping. Hij klopte op de deuren van de mannen,
maar hoorde niets. Hij opende de deuren en zag dat er nog spullen lagen, maar
de mannen waren er niet. Misschien zitten ze bij de dames, dacht hij bij
zichzelf. Hij pakte de lift om naar de eerste verdieping af te dalen en klopte op
de deuren. Ook nu hoorde hij niets. Ze houden zich natuurlijk gedeisd omdat ze
iets doen wat niet toegestaan is, maar waarom op dit tijdstip van vertrek?
Vreemd, dacht hij en opende de deuren. Ook hier vond hij de koffertjes, wat 
kleding, maar geen personen. Plotseling brak het zweet hem uit. Het zal toch
niet….? Hij haastte zich naar beneden en op dat moment ging er een groot
alarm af dat leek te komen uit de richting van de donkere muur voor hem. Hij
ging voor de gezichtsscanner staan, maar er gebeurde niets. Hoe was dat
mogelijk? Er klonk een hoop gerommel en plotseling viel alle verlichting uit. In
het donker tastend probeerde hij de weg naar zijn kantoortje te vinden. Ook
hier alles donker. Zelfs de schermen van de computers waren uitgeschakeld.
Wat was er aan de hand? Een diepe angst maakte zich van hem meester. Wat
hadden die vier uitgespookt hier onder zijn ogen? Een grote knal klonk vanuit
de opslagruimte en de manager rende naar buiten. Wat hij daar zag zou hij
nooit vergeten…
Mathew en Kristel waren aangekomen bij de bos takken en vonden al snel de
schuilplaats erachter. Eén voor één klommen ze de ruimte in, wachtend op wat
komen zal. Lang hoefden ze gelukkig niet te wachten, want al na enkele
minuten hoorden ze het afgesproken geklop op de deksel. Ze klommen naar
buiten en op dat moment hoorden ze een enorme knal. Geschrokken keek
Kristel richting resort en zag een zwarte rookpluim hangen boven het deel waar
eerst het wachterstorentje was geweest. “Gelukt”, zei Mathew tevreden. “Wat
is gelukt?”, vroeg Kristel hem. “Ik had de toevoer van het zeewater dat diende
als koelwater losgedraaid in de hoop dat dat een flinke afleiding zou geven en
zo te zien is het dat ook”, zei Mathew tevreden. “Kom, we moeten gaan”,
zeiden de mannen die hen op kwamen halen op hun elektrische scooters. En zo
zaten ze even later ieder bij één van de mannen achterop op weg naar een
nieuwe toekomst.
Na enkele uren gereden te hebben, kwamen ze aan bij een plek dat nog het
beste omschreven kon worden als de ingang van een groot park zoals Kristel en
Mathew die kenden uit ouder tijden. De voorste scooter gaf een lichtsignaal af
en iemand kwam hen snel toegemoet gelopen. Het was inmiddels donker
geworden en Kristel zag, tot haar teleurstelling, erg weinig van haar omgeving:
er was geen straatverlichting en ze zag slechts hier en daar een beetje licht
door de kier van gordijnen komen. Nadat de scooters waren gestopt en zij
waren afgestapt, werden ze naar een woning geleid. Na een korte klop op de
deur werd er open gedaan. Een vrouw verwelkomde hen en nodigde hen uit
achter haar aan te lopen. Door wat een lange gang leek, waarin Kristel enkele
deuren leek te zien, kwamen ze aan in een grote, ruime keuken waar aan een
lange tafel Gabriella en Michiel zaten, samen met nog enkele andere mensen,
waaronder Maria en de wachter. Zodra ze het tweetal binnen zagen komen,
sprongen Michiel en Gabriella op om de twee nieuwkomers te verwelkomen.
Daarna volgden ook Maria en haar vader. De vrouw die hen had binnengelaten,
introduceerde zich als Teresa. Ze nodigde hen uit ook aan de tafel te gaan zitten
en vroeg of ze zin hadden in een kom kruidenthee. Kristel en Mathew namen
dankbaar de warme thee in ontvangst en warmden zo hun koude handen die
ze hadden overgehouden aan de rit. De wachter kwam naast Mathew zitten en
vroeg hem: “En? Is het nog gelukt?” “Het was een mooie knal op precies het
goede moment”, antwoordde Mathew. Gabriella keek hem niet begrijpend aan
en ook de anderen zaten met vraagtekens in hun ogen naar Mathew te staren.
“Oké, ik zal het uitleggen”, zei Mathew en daarop vertelde hij wat hij had
gedaan om de explosie te laten plaatsvinden: Vlak voor hij de ruimte verliet,
had hij de toevoer van het zoute zeewater losgedraaid, zodat het zoute
zeewater niet meer de opslagkasten zou koelen, maar vrijelijk de ruimte in zou
stromen. Hij had proberen te berekenen hoe lang het zou duren voor de kasten
oververhit waren en het zoute zeewater ook zijn werk had gedaan. Het zou
minimaal een tijdje afleiding geven van het feit dat niemand was komen
opdagen voor de retourvlucht. Dat zou hen voldoende tijd moeten geven te 
ontsnappen. Mathew werd door de wachter op zijn schouder geklopt en Kristel
merkte dat ze met een warm gevoel naar het tafereel zat te kijken. Ook zij was
trots op Mathew. Na de thee en het uitwisselen van de ervaringen tijdens de
tocht van zowel Gabriella en Michiel als van Kristel en Mathew en daarna ook
nog van Maria met zus en kinderen en de wachter, werden ze ieder naar een
kamer gebracht die verscholen lagen achter de deuren in de gang. Daar vonden
ze heerlijk comfortabele bedden in gezellig ingerichte kamers. Kristel keek haar
ogen uit! Ze realiseerde zich nu nog sterker dat ze dit zo gemist had! En hoewel
ze nog helemaal geen goed beeld had van waar ze nu was terecht gekomen
wist ze zeker dat ze op een veel betere plaats was dan ze ooit had kunnen
bedenken dat dat nog zou bestaan. Moe van de spanning, van het slechte
slapen en van de reis, viel ze al heel snel in een diepe slaap. Weer zag ze in haar
dromen kinderen met stralende ogen, mensen die gelukkig waren en met
elkaar samenwerkten.
De volgende dag werd Kristel wakker en durfde bijna haar ogen niet open te
doen. Ze herinnerde zich het beeld van haar kamer en hoe verrukt ze was
geweest van de warme kleuren en de zachte materialen. Ze was een beetje
bang dat het onderdeel van een droom was geweest, maar ze lag toch echt in
een heel comfortabel bed. Het lag anders dan thuis en ook anders dan in het
resort, dus heel voorzichtig opende ze haar ogen. De zon scheen door een
kiertje naar binnen en Kristal zag weer alle mooie kleuren die haar zo verrast
hadden de vorige avond. Ze sprong haar bed uit, ging naar de bijbehorende
badkamer en stapte even later aangekleed en wel de gang in. Ademloos keek
ze om zich heen. Wat ze gisteren in het donker niet had gezien was nu bij
daglicht een ware openbaring: de hal was beschilderd met prachtige taferelen.
Lopend naar de keuken leek het of er een verhaal werd verteld. In de keuken
trof ze Teresa, die haar warm brood en heerlijk geurende thee voorzette. Er
was boter en honing en diverse jams stonden uitgestald op de tafel. Kristel wist
niet wat ze moest zeggen: Dit leek wel het paradijs! En dat is ook wat ze zei
tegen Teresa. Teresa moest hard lachen. “Ja, dat hoor ik wel vaker! Jullie zijn al
niets meer gewend en dat na slechts een handjevol jaren. Maar ik zal je straks
laten zien waar al die rijkdom vandaan komt. Eet nu maar eerst lekker het
brood nu het nog warm is en drink je thee.” Dat liet Kristel zich geen twee keer
zeggen. Nadat ze zich alles goed had laten smaken en in verwondering de 
keuken had rondgekeken, vroeg ze: “Zijn de anderen al op of slapen ze nog?”
“Die zijn al op en met Daniël, de vader van Maria, mee om de dieren te gaan
verzorgen.” “Hebben jullie dieren hier?” vroeg Kristel ongelovig. “Jazeker”,
antwoordde Teresa, “hoe denk je anders dat we aan boter komen?” En ze legde
even haar hand op de rug van Kristel. “Kom, dan breng ik je naar hen toe.”
Kristel volgde Teresa naar buiten en werd overweldigd door een gevoel van
thuiskomen. Met open mond bleef ze om zich heen kijken. Teresa, die de
reactie van Kristel zag, moest even lachen. Zo was het altijd als er weer
nieuwelingen kwamen: herinneringen aan lang vervlogen tijden kwamen
spontaan weer boven. Herinneringen aan bakken vol bloemen en planten, aan
spelen met honden en katten, aan verstoppertje spelen, schommelen en
andere kinderactiviteiten… Teresa was er best wel trots op dat ze zo’n fijn thuis
had weten te creëren. Elke keer als ze de verraste, blije gezichten zag voelde ze
zich warm worden van geluk en dankbaarheid.
Samen liepen ze het terras over naar de andere gebouwen en de tuinen. Hier
zag Kristel vele soorten kruiden die ze herkende van haar oma’s tuin. Maar veel
kende ze ook niet. Even later sloegen ze een bocht om en kwamen ze uit op
een pleintje waaraan meer huizen waren gelegen. Teresa groette naar een paar
mensen en die groeten vriendelijk terug en heetten Kristel welkom. Het leek
bijna wel of ze verwacht werd. Even verderop speelden een aantal kinderen
met een bal. Toen ze wat dichterbij gekomen waren, kreeg Kristel een schok:
Deze kinderen hadden precies dezelfde stralende ogen als de kinderen uit haar
recente dromen! Maar Teresa liep al verder en snel voegde Kristel zich weer bij
haar. Nadat ze een dikke bomenrij waren gepasseerd, kwamen ze bij gebouwen
die op stallen leken. Hier hoorde ze vrolijke stemmen afgewisseld met het
geluid van dieren: koeien, geiten, honden, kippen. Nadat ze een hek waren
doorgegaan, liepen ze door naar wat de koeienstal bleek te zijn.
Binnengekomen zag ze Mathew op een krukje half onder een koe zitten en
schoot ze in de lach. “Ik wist dat je tot veel in staat was, maar dít…!” proestte
ze uit. Mathew keek enigszins verstoord op van zijn serieuze taak. Henrik, de
man van Teresa, had hem zojuist uitgelegd hoe je een koe moest melken en nu
deed hij zijn uiterste best om die taak zo goed mogelijk ten uitvoer te brengen.
“Ja, ja, lach maar”, zei hij, “doe ook maar wat voor de kost, mylady” grapte hij.
Teresa nam haar bij de arm en geleidde haar de koeienstal weer uit. Uit een
andere stal haalde ze een zak met korrels en nam Teresa mee naar het deel 
waar de kippen liepen. “Hier”, zei ze tegen Kristel, “voer de kippen maar wat
van deze maiskorrels”. Kristel nam de zak van haar over en strooide wat korrels
over het terrein. De kippen wisten niet hoe snel ze het op moesten komen
pikken. Ze strooide nog wat en zag toen een soort voederbak en enkele
drinkbakken staan. Ze vulde de voederbak en keek in de rondte of ze ergens
iets zag waarmee ze vers water in de drinkbakken kon doen. Terwijl ze zo
rondkeek, verbaasde ze zich over de rust, de schoonheid en alle rijkdom die ze
zag. Wat deed dat haar aan vroeger bij haar opa en oma op de boerderij
denken en wat had ze dat gemist! Ze realiseerde zich dat ze alleen maar aan
het overleven was geweest. Overleven in een gesystematiseerde wereld waarin
bijna niets meer natuurlijk was, waarin ze nauwelijks nog buiten kwam om de
zon op haar gezicht te voelen, de geuren van de natuur – voor zover er nog
bloemen en planten waren – op te snuiven, de vogels en insecten te horen, laat
staan het geloei van koeien en getok van kippen. Wat was ze blij dat ze zo
impulsief gehandeld had en was meegegaan met de anderen. Normaal was ze
niet zo avontuurlijk… Wat zou er gebeurd zijn in het resort? Zouden er
gewonden gevallen zijn tijdens de explosie? Zouden ze naar hen op zoek zijn
met het vliegtuigje? Kristel wilde er maar niet teveel over nadenken. Ze hadden
behoorlijk lang gereden en als je in cirkels de omgeving uit moest kammen,
hoopte ze maar dat ze het snel op zouden geven. Bovendien, deze mensen hier
leven al enige tijd in alle vrijheid zo te zien. Ze zag Teresa weer lopen en vroeg
of ze de drinkbakken kon verversen en waar ze dat kon doen. Teresa liet haar
het waterpompsysteem zien en daarna verversten ze samen de drinkbakken
van de toch wel ruim honderd kippen. Nadat de kippen weer de schaduw van
de bomen hadden opgezocht en sommigen nog hier en daar wat liepen te
scharrelen, nam Teresa Kristel mee terug naar het veld waar de kinderen aan
het spelen waren. “Weet je”, zei Kristel tegen Teresa, “Ik heb de afgelopen
dagen dromen gehad over een plaats zoiets als wat jullie hier hebben
opgebouwd. Er waren ook kinderen, kinderen met stralende ogen, net als de
kinderen hier.” “Het zou heel goed kunnen dat één van deze kinderen jouw of
jullie komst al voorzien had en je had uitgenodigd om in je droomstaat een
kijkje te komen nemen”, reageerde Teresa. Kristel wist niet goed wat ze met die
reactie aan moest en dat moet zeker op haar gezicht te lezen zijn geweest,
want Teresa vervolgde, “ik zal het je nog wel een keer uitleggen. Kom, ik wil je
ons gemeenschapsgebouw laten zien. De anderen zullen zo ook wel komen, 
want zo rond 10.00 uur komen we hier altijd samen. Kristel had Gabriella en
Michiel nog niet gezien vanochtend en ook Maria en haar verdere familie nog
niet. Ze stapten een groot rond gebouw binnen dat het middelpunt van het
dorpje leek te vormen. Het had grote ramen waardoor aan alle kanten het licht
naar binnen viel. Elk raam was voorzien van prachtig gehaakte gordijnen
waardoor er schitterende patronen op de vloer gevormd werden door de
binnenvallende zonnestralen. Kristel keek haar ogen uit. In de ruimte stonden
stoelen en enkele tafels, maar er waren ook zitkussens, dekens, iets wat op
yogamatten leek en nog enkele zaken. Teresa was al begonnen met het zetten
van thee en haalde uit een groot blik heerlijke zelfgebakken koeken. Uit een
soort kast pakte ze fruit en vervolgens legde ze een mooi geweven kleed op
één van de tafels. Hierop stalde ze het fruit en de schaal met koeken uit, zette
ze kommen neer en enkele potten thee. Ze verwacht blijkbaar nogal wat
mensen, dacht Kristel. Ze had het nog niet gedacht of de eersten druppelden al
binnen. Ze kwamen zich allemaal één voor één aan Kristel voorstellen.
Vervolgens schonken ze een beker thee voor zichzelf in. Sommigen pakten ook
van het fuit of een koek. Daarna gingen de ouderen op een stoel zitten en de
kinderen pakten meestal een zitkussen. Kristel, die zich inmiddels ook voorzien
had van een beker thee, ging naast één van de vrouwen zitten die
binnengekomen waren. “Wat gaat er nu gebeuren?”, vroeg ze. “We komen
samen om ons met elkaar te verbinden”, zei de vrouw, “zodat we de dag in
verbondenheid door brengen en goed op elkaar afgesteld zijn. En niet alleen op
elkaar, maar ook op de natuur en de niet-zichtbare wereld.” Kristel knipperde
even met haar ogen. Met elkaar verbinden? Hoe? Met touw? Dat leek haar niet
handig en was waarschijnlijk ook niet wat de vrouw bedoelde. “Hoe gaan jullie
je met elkaar verbinden?” vroeg Kristel. “We gaan zometeen met elkaar in stilte
zitten en keren onze aandacht naar binnen, dat wil zeggen, we voelen onze
energie en onze emoties om gewaar te zijn wat er in ons afspeelt. We
observeren onszelf als het ware. Een rustige ademhaling via de buik helpt ons
vervolgens om meer rust te vinden. En terwijl we onze blote voeten stevig op
de aarde zetten..” – de vrouw keek even naar Kristel’s schoeisel en zei wijzend
op de schoenen: “die kun je beter zometeen buiten zetten – verbinden we ons
met moeder Aarde”, vervolgde de vrouw, “door onze eigen energie diep de
aarde in te sturen via onze voetzolen en een denkbeeldige lijn die als
verlengstuk van onze ruggegraad ook de aarde inloopt.” Nietbegrijpend keek 
Kristel haar aan. “Gebruik je verbeeldingskracht”, zei de vrouw, “later zul je het
ook gaan voelen.” Ze nam een slokje van haar thee en ging verder met haar
uitleg: “daarna verbeeld je je dat je een soort kroon op hebt waardoor je
energie van de zon, de sterren en het hele universum kan ontvangen.” De
vrouw realiseerde zich dat het voor Kristel waarschijnlijk de eerste keer was, of
dat het op z’n minst lang geleden was dat ze over meditatie had gehoord en ze
beter in gekende beelden kon praten. “Open dan je hart door je voor te stellen
dat het een oceaan van liefde is die alle kanten opstroomt. Om het gevoel van
liefde erin te herkennen, kun je bijvoorbeeld eerst denken aan iemand waar je
liefde voor voelt. Of misschien de liefde die je vroeger gekend hebt voor een
huisdier. Als laatste stel je je voor dat je met iedereen verbonden bent. De één
denkt aan gouden lijntjes die van zijn hart naar alle anderen en de dieren gaan,
de ander ziet het meer als energiestromen. Je mag zelf een beeld bedenken dat
jou helpt je met iedereen verbonden te voelen. En in de energie – je weet toch
wel dat alles energie is?” Kristel knikte van ja. “En in de energie zijn we dan
allemaal met elkaar verbonden. En we doen dit nu al zo lang elke dag, dat we
inderdaad steeds meer met elkaar verbonden zijn, zo erg zelfs, dat we precies
weten wanneer het eten klaar is, wanneer er hulp nodig is, enzovoorts. Dat
voelen we gewoon aan. Geen boodschappers voor nodig!” lachtte de vrouw.
Verwonderd keek Kristel om zich heen. Het zaaltje was aardig vol gelopen en
iedereen had een plekje gevonden. Ze zag dat Gabriella, Michiel en Mathew er
ook waren. Ze had niet eens gemerkt dat die binnen gekomen waren, zo
intensief had ze zitten luisteren naar de uitleg van de vrouw, die Janine bleek te
heten. Kristel zwaaide met een klein gebaar even naar de andere drie, die haar
met een lach of knik van het hoofd beantwoordden. Snel deed ze haar
schoenen uit toen ze zag dat iedereen met blote voeten zat. Ze had echter geen
tijd meer om ze buiten te zetten en zette ze daarom maar onder haar stoel,
want het werd plotseling muisstil, alsof iemand een startsein had gegeven. Ze
had echter niets gehoord of gezien. Velen sloten de ogen, maar niet iedereen.
Kristel keek nog even rond en sloot toen haar ogen, omdat ze merkte dat ze
zich anders niet goed kon concentreren op de beelden die ze verondersteld
werd te creëren. Ze probeerde zich te richten op het naar binnen keren door
haar emoties te voelen – ze voelde zich nog verward over wat er allemaal
recentelijk gebeurd was. Ze richtte haar aandacht op de manier waarop ze
ademhaalde en constateerde dat die vrij hoog was. Haar oma had altijd het 
ballonspelletje met haar gedaan als ze haar naar bed had gebracht tijdens de
vele logeerpartijtjes vroeger. Ze moest dan haar handen op haar buik leggen en
op de inademing haar buik opblazen alsof het een ballon was. Daarna moest ze
‘de ballon’ weer langzaam leeg laten lopen. Kristel was er altijd heel rustig en
slaperig van geworden en had totaal geen moeite gehad om in te slapen. Thuis
in de stad had ze altijd last gehad van alle geluiden, tot oma haar dit had
geleerd. Toen kon ze thuis ook veel beter in slaap vallen. Ze legde haar handen
op haar buik om zo haar ademhaling beter te kunnen sturen en al snel voelde
ze een rust over zich heen komen. Wat moest ze dan ook al weer doen? Oh ja,
haar energie de aarde in sturen via haar voeten en een denkbeeldig koord
vanuit haar ruggegraad. Kristel stelde zich voor dat ze een boom was waarvan
de wortels diep en wijd de grond in groeiden. Met energie had ze een beetje
moeite, omdat ze zich daar geen voorstelling van kon maken, maar
boomwortels gaven haar wel een idee van verbinding met moeder Aarde, zo
bedacht ze. Al snel voelde ze zich verankerd, stevig op haar stoel zittend, de
blote voeten op de aarden vloer – hé de vloer was van aangestampte aarde en
niet van beton, realiseerde ze zich plotseling. Snel keerde ze haar gewaarzijn
weer naar binnen, richtte haar aandacht op haar hoofd alwaar ze een prachtige
kroon visualiseerde die licht in allerlei kleuren vanuit het hele universum
ontving. Ze ging zo op in haar verbeelding dat het haar weinig moeite kostte
om zich in een oceaan te wanen ter hoogte van haar hart. Liefde, dacht ze,
liefde voelen had Janine gezegd, ze dacht aan haar ouders, aan opa en oma op
de boerderij met alle dieren en ineens moest ze aan Mathew denken. Haar
hartstreek begon flink warm te worden, voelde ze en ze verbeeldde zich dat
deze warmte werd meegevoerd door de oceaan. Kristel voelde zich al
gelukkiger worden. En nu nog verbinden, dacht ze, maar het beeld van een
golvende oceaan was eigenlijk al genoeg geweest om haar het gevoel van
verbinding te geven. Het enige wat ze nu nog deed was deze specifieke groep
mensen in ‘haar’ oceaan te plaatsen en zich voor te stellen dat zij ook hun
golven rondstuurden en dat iedereen met elkaar verbonden was middels
golven. En zodra ze zich dit had voorgesteld, werd ze zich gewaar van een
overweldigend gevoel van liefde en eenheid. De tranen sprongen in haar ogen.
Wauw! Wat was dit prachtig om te voelen! Dit is wat waardevol is! Niet een
leven zoals voor hen was uitgestippeld na de Grote Omwenteling, waarbij alles 
via technologie verbonden was. Nee, échte verbinding is via het hart en niet via
computerchips.
Plotseling begon één van de kinderen te praten. Het was Kristel opgevallen dat
er best veel heel jonge kinderen meegekomen waren. Eén van hen, een
jongetje van 5 jaar, schatte Kristel, die haar ogen had geopend toen hij begon
te spreken, zei: “Ik heb gesproken met het zoontje van Michiel. Ze maken het
goed. Zij hebben net zo’n familie als wij en binnenkort zal er meer contact zijn.”
Kristel was verward. Hoe kwam het dat zo’n klein kind had gesproken met het
driejarige zoontje van Michiel? Waarom komt dit van een kind en niet van één
van de volwassenen en waarom op dit moment? Een ander kind, een meisje
dat iets jonger leek, begon ook te praten. “De moeder van Kristel zegt dat ze
blij is dat Kristel ons gevonden heeft. Ze geeft haar een dikke kus.” Ontdaan zat
Kristel naar het kind te staren. Het meisje zat met gevouwen benen en met
gesloten ogen in het midden van de ruimte. Het bleef nog even stil en toen
openden de meesten hun ogen weer. Een man keek de groep rond en zei: “Het
is vandaag een goede dag om het gras te maaien. Wie wil helpen kan straks
met mij meelopen.” Een vrouw zei: “Het is vandaag een goed moment om de
oogst van de afgelopen dagen te verwerken. Wie daarbij wil komen helpen is
van harte welkom in de grote buitenkeuken.” Een jongen en een meisje die
naast elkaar zaten zeiden: “Wij zijn met een project bezig over de relatie tussen
de planeten. Wij hebben hulp nodig. Als er iemand is die ons kan helpen, dan
willen we graag met je praten.” Kristel verwonderde zich over de beleefde,
liefdevolle manier waarop er hulp werd gevraagd. Aangezien niemand meer
iets zei, begonnen de mensen en kinderen op te staan. Ze zag zowel
volwassenen als kinderen naar de man lopen die het grasmaaien coördineerde
en ook liepen er verschillende mensen en kinderen naar de vrouw die om hulp
had gevraagd bij het verwerken van de oogst. Enkele oudere kinderen en een
volwassen man liepen naar de twee kinderen toe die gesproken hadden over
het project. Interessant onderwerp overigens, dacht Kristel, maar niet een
beetje moeilijk voor die twee? Ze leken haar niet ouder dan 10 jaar te zijn. Ze
draaide zich naar Janine, omdat ze met zoveel vragen zat, maar Janine had zich
inmiddels bij het groepje van het grasmaaien gevoegd. Ze zocht de ruimte af en
ontmoette de blik van Mathew. Meteen voelde ze zich warm worden van
binnen. Ze stond op, pakte haar schoenen op en liep naar hem toe. “Hé, lekker
geslapen vannacht?”, vroeg Mathew met warme stem. “Heerlijk”, zei Kristel en 
voegde toe: “Wat was dat bijzonder hè! Wat gebeurt hier allemaal?! Ik ben er
een beetje ondersteboven van moet ik eerlijk zeggen.” Mathew keek haar met
stralende ogen aan. Wauw, zo had ze hem nog nooit zien kijken. Ze voelde dat
ze bloosde. “Ja, heel bijzonder!”, zei hij lachend. “Hoe was het om een bericht
van je moeder te ontvangen?”, vroeg hij. “Oh, ik weet niet wat ik ervan moet
denken, ik bedoel … hoe kan een klein kind dat nou zeggen?” “Laten we het
aan Teresa vragen”, stelde Mathew voor. Samen liepen ze naar Teresa die met
twee anderen de boel weer aan het opruimen was. “En?” zei Teresa toen ze de
twee naar haar toe zag komen lopen. “Geschrokken, Kristel?”, vroeg ze
lachend. “Een beetje wel”, beaamde Kristel, “ik bedoel, hoe… ik begrijp het
niet. Is het écht een boodschap van mijn moeder? Maar hoe kan zo’n klein
kind….?” Teresa lachte. “We hebben ontdekt dat met name de zeer jonge
kinderen heel telepatisch kunnen communiceren met zowel de niet-zichtbare
wereld als met kinderen in andere dorpen die leven zoals wij. Zij zijn als het
ware ‘interconnected’, ze staan via onzichtbare lijntjes met elkaar in contact.
Zeg maar een niet-zichtbaar internet, een internet zonder de kabels, computers
en zendfrequenties. Een iets ouder kind heeft het mij wel eens proberen uit te
leggen. Hij zei: stel je een spinnenweb voor of een driedimensioneel raster met
allemaal verbindingspunten tussen de lijnen. Ieder is zo’n punt. Net als de spin
in het spinnenweb: als er beweging is in het spinnenweb, waar dan ook, weet
hij het. Zo weten wij ook wanneer er beweging is in het raster en kunnen we
onze aandacht naar dat specifieke punt laten gaan. Dan ontvangen we de
boodschap die door dat punt is uitgezonden, specifiek met de boodschap het
aan de juiste persoon door te geven. In feite maken we allemaal deel uit van
dat raster, alleen zijn de volwassenen de verbinding met het raster vergeten,
zei hij tegen mij. Ook de oudere kinderen werden losgemaakt van het raster
door de manier waarop wij leefden in wat wij de ‘oude’ wereld noemen. Dat is
de tijd dat overheden bepaalden wat wij moesten leren, die bepaalden wat
waar was en wat niet, hoe je moest leven, kortom die de normen en waarden
voor ons bepaalden en wij lieten dat toe. Eigenlijk lieten de mensen in het
oude systeem toe dat hun eigenheid en eigen verantwoordelijkheid van hen
afgenomen werd, zodat ze gemanipuleerd konden worden door anderen,
alleen waren ze zich er niet van bewust, omdat dat al duizenden jaren zo werd
gedaan en we het normaal waren gaan vinden. Zelfs nu, na de Grote
Omwenteling, zijn er nog steeds veel mensen die leven naar wat ze kennen en 
kunnen ze eigenlijk niet omgaan met het feit dat ze zelf hun leven vorm mogen
geven. Eigenlijk best triest. Sorry dat ik een beetje doordraaf hierin, maar het is
dat ik het zo sneu vind voor hen die nu nog steeds geloven dat de overheid het
beste met ons voor heeft. Het is allang bewezen dat dat niet zo is…. Maar goed,
deze jongste kinderen zijn niet meer intensief of helemaal niet meer in contact
geweest met een schoolse omgeving en lesboeken en ook zijn de volwassenen
die hier samenleven op zeer bewuste wijze met de kinderen omgegaan. Ze
hebben altijd een open houding gehad naar wat de jongsten onder ons te
vertellen hadden. Zij leken gemakkelijker bij kennis te kunnen komen die
volgens de quantum fysica opgeslagen ligt in het quantumveld waarin we
allemaal verkeren; het is overal om ons heen en je kan er contact mee maken.
De jongsten zijn nog in ruim contact met het Grote Al - bewustzijn, maar voor
velen van ons was het niet meer waarneembaar. Alhoewel wij nu, na de jaren
die we hier samen hebben doorgebracht, ons steeds beter kunnen afstemmen
op dat raster om zo informatie in de vorm van inzichten en Eureka-momenten
te krijgen. Zo langzamerhand hebben wij ons losgekoppeld van alle opgelegde
overtuigingen en hebben velen van ons intense emotionele processen
ondergaan om het energieveld te schonen van lage frequenties – Kristel fronste
haar voorhoofd ten teken dat ze dat niet begreep – ik leg je dat later nog wel
uit. Maar om terug te komen op deze kinderen, zij kunnen dus ook
communiceren met de mensen die dit aardse tafereel hebben verlaten, zoals
jouw moeder, Kristel.” Kristel kreeg tranen in haar ogen. Dus toch. Teresa sloeg
een arm om haar heen en zei: “Peter, het jongetje, is heel goed in de
communicatie met de andere dorpen en gisteren heeft hij voor Michiel een
oproep in het raster geplaatst om iets te weten te komen over Michiels zoontje
en vrouw. En je hoorde wel, zijn zoontje kan blijkbaar ook bewust gebruik
maken van dat netwerk.” Het begon Kristel allemaal een beetje te duizelen.
“Kom, trek je schoenen aan”, zei Mathew, “dan gaan we het dorp wat beter
bekijken.” Hij sloeg een arm om Kristel heen en voerde haar naar buiten. Daar
trokken ze beiden hun schoenen aan en liepen een kant op, niet goed weten
wat ze allemaal tegen zouden komen. Maar de arm van Mathew om haar
schouders maakte dat Kristel zich veilig voelde in deze verwarrende situatie.
Al lopend in de richting van de weilanden, kwamen ze langs enkele woningen
waar oudere bewoners die Kristel niet op de bijeenkomst had gezien in hun
tuinen bezig waren met de allerkleinsten. Ze toonden hen met veel liefde de 
bloemen en planten, de insecten en legden uit wat voor dienst die deden in
ons leven. Ze leerden de kleinsten de kleuren en tellen en de wat oudere
kinderen die zich bij hen hadden vervoegd omdat ze nog te jong waren voor
het maaien en de keukendienst, of gewoonweg omdat ze geen zin hadden in
groente schoonmaken, dacht Kristel, werd getoond hoe de mathematische
verhoudingen waren in een plant, in hun lichaam, in een insect. Even verderop
waren enkele volwassenen bezig met het bewerken van hout en andere
materialen, niet alleen om er objecten van te maken die handig of nodig
waren, maar ook kunstvoorwerpen. Ze zag uitgebeeld de vormen die zij nog
had geleerd op school en die de Platonische lichamen werden genoemd:
Ze zag ook diverse schilderijen en tekeningen hangen onder een overkapping
die mathematische schema’s leken te bevatten. Maar tijd om er lang naar te
kijken kreeg ze niet, want Mathew was al doorgelopen naar een andere ruimte
aan de rand van het dorp. Hier zag zij de groep mensen die de vrouw waren
gevolgd die hulp had gevraagd bij het verwerken van de oogst van de afgelopen
dagen. Er lagen verschillende soorten kolen, uien, knoflook, wortelen,
aardappelen. Blijkbaar was er veel geoogst de laatste dagen. Mathew liep naar
één van de mannen toe die druk bezig was om witte kolen schoon te maken en
in fijne reepjes te snijden. “Hoi”, zei Mathew tegen de man, “waar ben jij mee
bezig?” “Ik ben kolen aan het fijnsnijden, want daar maken we zuurkool van”,
antwoordde de man. “Als we het inmaken in zout kunnen we het heel lang
bewaren. Bovendien is gefermenteerde kool heel gezond voor je. Je weet je
misschien nog de geschiedenislessen van vroeger te herinneren over de
zeevaarders en dat er velen stierven aan scheurbuik tot ze ingezouten
groenten, meestal kool, mee begonnen te nemen?” “Ja, die verhalen herinner
ik me nog”, zei Mathew. “En waar bewaren jullie al dat voedsel?” vroeg hij om
zich heenkijkend. “Nou, de uien en knoflook moeten nu nog drogen, maar je
ziet dat we de stengels eraan hebben laten zitten. Als deze stengels droog
genoeg zijn, binden we ze bij elkaar. Er zijn vrouwen hier die er heel mooie
vlechten van maken. En dan hangen we ze in de grote schuur te drogen. De 
aardappelen maken we droogschoon en spreiden we uit, ook in de schuur en
wel zo dat de kleine dieren er niet bij kunnen komen, anders houden we er
weinig aan over en is ons werk voor niets geweest. We geven ze de schillen en
af en toe wat lekkere stukken, maar dan op plaatsen zover mogelijk bij het dorp
vandaan. We hebben ze een beetje gewend aan het voederen door ons,
waardoor ze onze voorraden beter met rust laten en rekenen op onze restjes
op de plekken buiten onze gemeenschap. De kinderen vinden het prachtig om
de schillen en straks ook deze koolafval naar die plekken te brengen en te zien
hoe de dieren zich er tegoed aan doen. Ze zijn ook helemaal niet bang voor
elkaar, hoewel wij ze wel leren om ze met rust te laten en niet op te pakken of
proberen te aaien. Je weet nooit hoe zo’n diertje, hoe schattig ook, zal
reageren. Ook de dieren hebben hun vrije ruimte die je niet ongevraagd mag
binnendringen, leren wij de kinderen.” Verbaasd over het relaas van de man en
de manier waarop de kinderen respect voor de dieren wordt bijgebracht,
draaide Kristel zich om en zag een paar kinderen bakken met groenteafval naar
een stuk land brengen. Toen ze de bakken op een modderachtig stuk grond
hadden omgekieperd, kwamen er een diertjes uit de struiken vandaan
aangelopen die zich meteen te goed gingen doen aan al het verse eten.
“Hoeveel dieren hebben jullie eigenlijk?”, vroeg ze tenslotte aan een vrouw die
vlak bij haar stond. “Het aantal zou ik niet weten”, zei de vrouw, “maar we
hebben kippen voor de eieren, varkens die de grond lekker onwoelen, geiten
en koeien voor melk voor de kleintjes en om boter en kaas mee te maken.
Maar alleen als ze zelf geen kalveren hebben, hoor!”, lachtte ze. “En we hebben
natuurlijk honden en katten, de beste speelmaatjes voor de kinderen… en ook
voor ons. Het is heerlijk om in een schommelstoel te zitten genieten van al het
moois en ondertussen lekker te kroelen met een kat of hondje op je schoot”,
straalde ze. “Oh ja, ook schapen voor de wol. Maar Joaquim is momenteel met
ze op pad, als een echte schaapsherder.” “Misschien een domme vraag”, zei
Kristel, “maar slachten jullie ze ook?” “Actief slachten voor vleescomsumptie
niet”, legde de vrouw uit, “maar als een dier gestorven is door ouderdom of
omdat het te gewond is geraakt om gezond te overleven, gebruiken we wel het
vlees. En ook de huid en beenderen worden gebruikt om er voorwerpen mee
te maken. We hebben diverse oude ambachten weer moeten leren om te
weten hoe dat allemaal te doen!”, lachtte ze. Kristel knikte. “Wat we dan wel
doen”, vervolgde de vrouw, “is met de kinderen een mooie afscheidsceremonie 
houden waarin we het dier bedanken voor alles waar het ons bij geholpen
heeft en ook voor zijn vacht, vlees en beenderen. De kinderen vinden dat
prachtig! Ze maken de mooiste tekeningen waarin ze de prachtige acties van de
dieren weergeven en de oudere kinderen schrijven mooie stukken tekst over
het dier. We hebben hier ook enkele kinderen die heel mooie gedichtjes
kunnen schrijven. Meestal is het een heel fijn samenzijn, waarbij we ons nog
meer met de dierenwereld verbonden voelen. Maar ook als er geen gestorven
dieren zijn, verbinden de kinderen zich heel gemakkelijk met de dieren.” “Zijn
ze dan niet erg verdrietig als er één doodgaat?”, vroeg Kristel die zich nog goed
kon herinneren hoe verdrietig ze was geweest toen één van de honden van opa
en oma waar ze altijd mee speelde, was overleden. “Nee hoor”, zei de vrouw.
“Ze begrijpen dat ze verder leven als ziel, als energie zeg maar en soms kunnen
de kleintjes nog met ze communiceren. Zij zien ze dan nog terugkomen en op
hun oude vertrouwde plekje gaan liggen. Wij volwassenen hebben ons die gave
nog lang niet allemaal herinnerd, maar de kinderen blijven dit als deel van
zichzelf koesteren, dus is er geen vergetelheid op dat gebied.” Interessant,
dacht Kristel, maar ze vroeg vervolgens: “U zegt dus dat de kinderen de
overleden dieren blijven zien? En hoe zit dat dan met overleden volwassenen?”
“Dat hebben we nog niet veel meegemaakt dat mensen die hier woonden zijn
overgegaan, maar overleden ouders van mensen, zeg maar de opa’s en oma’s
van de kinderen die de Grote Omwenteling niet hebben overleefd, vereren ons
regelmatig met een bezoekje en spreken met ons via de kinderen. Ook weten
sommige kinderen zich nog te herinneren dat ze een ander leven vóór dit leven
hebben gehad, bij andere ouders. Meestal zijn ze dan als kind in dat gezin
gestorven en vrij snel weer naar aarde teruggekeerd om in een ander gezin
geboren te worden. Ja, … ik zie dat je met je oren klappert en geloof me, dat
deed ik in het begin ook toen deze jonge kinderen spontaan begonnen te
vertellen over hun andere papa en mama, zoals ze dat dan benoemden, maar
inmiddels geloof ik zeker dat het leven veel ruimer in elkaar steekt dan dat ons
altijd is voorgeschoteld door alle doctrines van kerken en scholen.” Kristel
lachtte. Het werd allemaal een beetje veel om te kunnen behappen en ze zei:
“Dank u, het is allemaal vrij nieuw voor mij en ik heb deze morgen al veel
nieuwe dingen mogen zien en ervaren. Ik moet het even allemaal verwerken.”
“Neem je tijd”, zei de vrouw. “Ga lekker even aan de wandel. Als jullie dat pad
aflopen, komen jullie bij de maaiers. Hier, neem maar even wat 
citroenlimonade en fruit voor ze mee.” De vrouw pakte een mand, stopte er
enkele flessen limonade en aardenwerken bekers in. Een andere mand vulde ze
met fruit en beide manden gaf ze Kristel en Mathew in handen. “En neem zelf
ook, hè!” riep ze hen nog na toen het tweetal op pad ging.
Kristel en Mathew liepen zwijgend naast elkaar het pad op dat hen naar de
maaiers toe zou leiden. Ze liepen zo dicht naast elkaar dat hun vrije handen
elkaar af en toe licht aanraakten. Elke keer voelde Kristel dan de vlinders in
haar buik weer fladderen… ze was verliefd… maar wat moest ze daarmee? Ze
had geen idee of Mathew ook dat soort gevoelens voor haar had. Eigenlijk was
ze helemaal niet bezig geweest met de Liefde. Ze had al haar energie nodig
gehad om te blijven functioneren na alles wat er gebeurd was na de Grote
Omwenteling en het feit dat ze geen afscheid had kunnen nemen van haar
ouders. Bovendien was er in de wereld zoals ze die daarna gekend had
nauwelijks ruimte voor liefde en compassie. Alles was gericht op efficiëntie en
het behagen van de Upper10. De angstcultuur was groter dan ooit en iedereen
was bang dat bij het minste of geringste dat buiten de opgelegde kaders viel er
wel iemand zou zijn die hen zou verraden. En nu liep ze hier, in een omgeving
die leek op het beeld dat ze altijd had gehad van een leven in een aards
paradijs en bovendien samen met een man die haar vlinders in haar buik deed
voelen. Ze had nooit gedacht dat haar leven er ooit nog zo uit zou zien. “Gaat
het goed met je?”, hoorde ze Mathew vragen met warme stem en ze
realiseerde zich dat ze afwezig moet hebben geleken. “Jawel hoor”,
antwoordde ze snel. “Ik realiseerde me dat ik nooit meer voor mogelijk had
gehouden om nog eens zo op de aarde te lopen. Het is een beetje
overweldigend allemaal: de prachtige bomen en bloemen, de aardige mensen,
het eten dat zoveel smaak heeft … en jij hier naast me”, floepte ze er zomaar
uit. Ze kreeg er een kleur van. Voorzichtig keek ze naar opzij, naar Mathew, die
ook naar haar keek. Zonder erg waren ze even stil blijven staan, midden op het
pad. Toen pakte hij haar hand en zei: “Ik ben ook heel blij dat ik jou ontmoet
heb en ik ben nog blijer dat wij hier nu samen lopen met een belofte voor een
veel betere wereld”. Hij keek haar recht in haar ogen aan, boog toen enigszins
naar voren en gaf haar een vluchtige kus op haar mond. Kristel wist niet wat te
doen. De blossen op haar wangen kleurden dieprood en ze sloeg haar ogen
neer. “Kom”, zei Mathew die haar hand bleef vasthouden, “ik zal je niet verder
in verlegenheid brengen, maar ik vind je echt een fantastische vrouw, Kristel” 
en hij keek weer even op zij naar een Kristel die even niet wist hoe te reageren.
Hier liep ze dan, halverwege de 30 en ze gedroeg zich als een puber van 15!
Wat zou Mathew wel niet denken! Maar ze was blij met de warme hand van
Mathew die de hare liefdevol vasthield. En als twee schoolkinderen liepen ze
zwijgend hand in hand verder tot ze bij de maaiers aangekomen waren.
Toen de harde werkers het tweetal met de manden limonade en fruit zagen,
kwamen ze bijna rennend op hen af. Het was een tamelijk warme dag en de
verfrissingen waren van harte welkom. Met name de kinderen deden zich
tegoed aan het lekkers. Kristel vroeg aan één van hen wat ze precies deden.
Eén van de tienerjongens nodigde haar uit om met hem mee te gaan, dan zou
hij haar uitleggen hoe ze het gras en de in het gras groeiende kruiden met de
hand maaiden. Eén van de jongere kinderen pakte haar hand en trok haar mee.
“Kijk”, zei de tienerjongen, “met zeisen die de oudere mannen nog wisten te
maken, snijden we het gras. Tenminste, dat doen de ouderen onder ons, want
het is best een zwaar werkje. De jongeren verzamelen het afgesneden gras en
spreiden dat uit op dat stuk harde aarde daar”. Hij wees naar een plek
verderop waar Kristel lagen afgesneden gras zag liggen. “Waarom laten jullie
het niet gewoon op het land drogen?”, vroeg Kristel. “Dat is omdat hier veel
schaduw is van de bomen. Het gras groeit hier goed, want het droogt niet zo uit
in de zon, maar willen wij het goed op kunnen slaan voor wintervoer voor de
dieren, dan moet het goed droog zijn. Dat stuk land is keihard en bevat veel
grote stenen en is daarom niet erg geschikt voor het verbouwen van iets. Maar
het doet goed dienst als droogveld.” Kristel knikte, dat was slim bedacht,
meende ze. En ze realiseerde zich dat ‘efficiëntie’ hier een heel andere invulling
kreeg dan in de steden. Ze zag een klein meisje in het gras allerlei takjes eruit
trekken en vroeg aan de jongen: “Wat is zij daar aan het doen?” “Oh,
Charlotte”, zei de jongen, “die verzamelt de meegesneden kruiden voor haar
moeder. Ze heeft geleerd welke goed zijn om te gebruiken voor drankjes en
zalfjes die haar moeder maakt en als het gras daar gebracht is, zoekt zij de
mooie takjes van de kruiden die ertussen groeiden uit. De minder mooie laten
we er gewoon tussen zitten, want we hebben gemerkt dat de kruiden ook een
goede impact hebben op de dieren. En de kruiden die ze niet willen of nodig
hebben, laten ze liggen. Slim zijn ze hè?”, zei hij vol trots. Dat vond Kristel zeker.
Weer merkte ze iets op dat ze lang niet gezien had: de jongen voelde zich trots,
trots op het welzijn van de dieren, trots op het werk dat ze deden en zelfs trots 
op wat dat kleine meisje al bijdroeg aan de samenleving. En nu ze even goed
rondkeek, zag ze bij iedereen een uitdrukking van voldoening, van trots zijn op
elkaar, van het elkaar gunnen en het besef dat ze het samen deden. Hoe klein
je ook was, je maakte onderdeel uit van het geheel en met elkaar vormden
deze mensen een gesmeerd lopende eenheid, zo dacht ze en ze merkte dat ze
daar diep door werd geroerd. Zouden ze het dan nooit oneens zijn met elkaar,
vroeg ze zich af. Dat moest ze toch eens navragen. Maar nu niet. Nu genoot ze
van het zijn met deze mensen en de overheerlijke zelfgemaakte limonade en
ook het fruit had zoveel smaak en was zo zoet…!
Na deze aangename pauze gingen de maaiers weer terug aan het werk.
Mathew wilde graag blijven om het maaien onder de knie te krijgen. Kristel
nam de manden op om ze weer naar het dorp terug te brengen. “Wacht!” riep
het kleine meisje van de kruiden dat niet ouder dan een jaar of 6, 7 kon zijn. “Ik
loop met je mee. Mijn mandje is zo goed als vol en mama heeft de kruiden
nodig”. “Gezellig!”, zei Kristel. Toen het meisje naast haar huppelde met haar
mandje met kruiden, vroeg Kristel haar hoe ze zo goed wist welke planten ze
mee moest nemen. “Oh, dat hebben mama en oma mij geleerd”, zei ze. “Mama
en oma weten heel veel van kruiden en maken zalfjes en drankjes voor als
iemand een beetje ziek is of gevallen is. Dan gaan mama en oma samen naar
de ongelukkige toe en beslissen samen welke kruiden de ongelukkige nodig
heeft. Meestal zijn ze daarna weer heel snel helemaal gezond!”, zei ze met een
stralend gezicht. “En mama en oma zijn het mij ook aan het leren, want ik vind
het altijd heel leuk om te kijken en te helpen als zij daar mee bezig zijn. Mijn
zus niet, die gaat liever de andere vrouwen helpen met de schapenwol. Zij leert
van hen weer hoe je draad moet maken van de wol en hoe je kleden kan
weven. Dat vindt zíj veel leuker om te doen dan helpen met de kruiden. Zalfjes
maken is weer mijn lievelingswerkje!”. “En gaan jullie ook nog naar school?”,
vroeg Kristel. “Ik ken geen school. Oma en mama praten wel eens over school.
Dat was een gebouw waar ze elke dag bijna naar toe moesten om te lezen en
dingen te leren, vertelden ze. Het was niet altijd zo leuk. Daarom doen wij geen
school, zeiden ze, want kinderen kunnen beter leren als ze spelen en
meehelpen met de grote mensen. Daarom weet ik nu al veel over kruiden,
want dat vind ik echt het allerleukste! En mama gaat mij nog meer leren, zei ze.
Ik mag nu nog niet echt met de hete pannen werken, daar moeten mijn handen
eerst groter voor groeien, zeggen ze. Maar over een paar jaar, mag ik dat ook 
doen! Nu doe ik kruiden zoeken in het gras, ze schoonmaken en in stukjes
scheuren. Mama zegt dan welke ze eerst nodig heeft en daar begin ik dan mee.
Ik weet al precies welke kruiden ik moet zoeken als ik zie dat iemand
verkouden is! Mama moet dan weer één van haar drankjes maken met deze en
deze kruiden” en ze wees twee soorten kruiden aan. Kristel keek vol
bewondering naar het meisje. Zes, hooguit zeven jaar en ze weet al precies
welke kruiden ze moet kiezen om iemand te ondersteunen bij genezing van een
verkoudheid! En ik, met al mijn opleidingen, weet hier helemaal niets van af.
“Mama, kookt deze dan in een pannetje met water uit de bron. Als de
geneeskracht van de kruiden in het water zit, haalt ze de takjes eruit en zeeft
het water door een doek. Daarna roert ze honing door het warme water. Als
het daarna in een potje of flesje zit, doet ze er nog een vers takje tijm in. Dan
mag ik dat wegbrengen en zeggen dat ze 5 keer per dag een lepel moeten
nemen. Na drie nachtjes slapen haalt mama het potje of flesje weer op en kijkt
meteen of het geholpen heeft. Als de ongelukkige nog niet beter is, maakt ze
een nieuw potje. Soms doet ze er wat andere kruiden bij. Daar praat ze dan
met oma over. Ze zeggen dat het altijd goed is om met z’n tweeën te gaan
kijken, want dan kunnen ze elkaar helpen. Daarom moet ik het ook al leren,
want oma is al oud en anders is mama alleen. Mama hoopt dat andere
kinderen het ook willen leren, maar de meeste kinderen die vaak komen kijken
zijn nog kleiner dan ik, dus die moeten eerst nog wat ouder worden. Maar
Maaike en Chris vinden het ook leuk als ik de kruiden schoonmaak en kleiner
maak. Ze komen dan vaak kijken en af en toe laat ik hen ook wat doen. Het zou
leuk zijn als we samen de drankjes en zalfjes konden maken als oma er niet
meer is.” Kristel had met open mond geluisterd naar het verhaal van het meisje
dat zo natuurlijk haar passie al had gevonden! Tenminste zo leek het! “Maar wil
je niet ook wat anders leren?”, vroeg Kristel. “Oh ja, ik ga ook nog heel veel
andere dingen leren”, zei het meisje. Ze waren inmiddels aangekomen bij de
grote gemeenschappelijke keuken waar de kool inmiddels met zout in de vaten
zat en waar nog enkelen de laatste potten ingemaakte groenten in een van
aarde gemaakte ruimte zetten. “Kijk”, zei het meisje weer en ze wees naar de
bekers, “ik wil ook graag leren om mooie bekers voor de mensen te maken
zoals deze, maar daarvoor moeten mijn handen nog wat sterker worden. Ik
mag nu af en toe proberen, maar het is best zwaar werk hoor! De klei wil alle
kanten op als het op de draaiende tafel ligt. Maar ik kan wel al kleine potjes 
maken voor de zalfjes van mijn moeder en oma. Kom je mee?” Kristel zette de
manden neer en liep snel achter het meisje aan. “Hier woon ik”, zei het meisje
toen ze bij één van de huisjes waren aangekomen. Ze liep naar een plaatsje aan
de zijkant van het huis waar een lange tafel tegen de muur stond. Hier stonden
een aantal kleipotjes te drogen. Charlotte zette de mand op de tafel en liet de
potjes aan Kristel zien. “Deze heb ik gisteren gemaakt, maar die zijn nog niet
droog genoeg om er een zalfje in te doen. Dus daarom moet de zon ze eerst
nog even bakken.” “Hoe kom je aan de klei?” vroeg Kristel. “Nou, soms gaan
enkele van de grote mensen een paar dagen weg en als ze terugkomen hebben
ze klei bij zich. Wij kunnen niet zo goed klei maken, want de aarde wil niet goed
plakken. Maar ergens anders is wel goede klei. Die gaan ze dan halen. En wij
hebben zout, omdat we vlak bij de zee wonen en dat nemen ze dan mee voor
mensen die geen zout hebben, omdat de zee te ver is.” Weer klapperden de
oren van Kristel. Zout? Vlak bij zee? Ze had nog steeds geen idee waar ze
ergens was. Zouden ze hier een kaart hebben en me kunnen aanwijzen waar dit
ligt? “Ze zijn twee nachtjes geleden teruggekomen, dus toen was er weer klei
en kon ik deze potjes maken.” Vol trots pakte ze er één van de tafel. “Deze vind
ik de mooiste. Als jij de ongelukkige bent, zal ik mama vragen om jouw zalfje
hierin te doen.” Kristel wist niet wat ze moest zeggen. “Dank je wel!”, stamelde
ze. Charlotte zette het potje weer neer en omhelsde Kristel. “Ik vind je lief”, zei
ze en huppelde daarna naar binnen. Even later kwam ze weer naar buiten
samen met haar moeder. “Hallo! Welkom in ons huis en ons dorp”, zei de
vrouw hartelijk. Ik ga juist enkele zalfjes en drankjes maken. Wil je komen
kijken? Charlotte is zo enthousiast en ze wil graag laten zien wat ze doet.”
“Graag!” zei Kristel. “Ik ben Kristel.” “Mijn naam is Anna-Marie maar ze
noemen mij meestal Anna.” Voor ze het wist zat Kristel aan de keukentafel waar
ze toekeek hoe Charlotte samen met Anna de kruiden die Charlotte had
meegebracht schoonmaakten en in kleine stukjes scheurden. Het was een
vrolijk tafereel om naar tekijken en Charlotte legde bij elke nieuwe handeling
aan Kristel uit wat ze ging doen en waarom. Anna keek met een warme blik
naar haar dochtertje dat zo enthousiast meehielp. Toen de pan met water en
kruiden op het vuur ging, zei Charlotte: “dit mag ik nog niet doen van mama. Ik
moet eerst groter zijn en leren hoe ik vuur moet maken. Maar na mijn
verjaardag ben ik groot genoeg!” zong ze enthousiast. Kristel lachtte en voelde
zich intens gelukkig. Wat kon het leven prachtig zijn zonder de druk van moeten 
presteren en wél mogen werken met de producten van moeder Aarde. Ze
begreep ineens nog beter hoe haar opa en oma zich altijd hadden gevoeld op
de boerderij. Ondanks alle moeilijkheden wilden zij daar nooit weg. Nu
begreep Kristel hoe helend het was om omringd te zijn door de natuur: de
bomen en planten, maar ook de dieren en het leven buiten in de zon! Wat was
ze blij dat ze de impuls om te ontsnappen gevolgd had!
Een half uurtje later stonden er op de keukentafel verscheidene flesjes gevuld
met geneeskrachtig water en bakjes met zalf waar verschillende kruiden nog
aan zouden worden toegevoeg. “Ga je mee?”, vroeg Charlotte. “Waarnaar
toe?”, vroeg Kristel op haar beurt. “Naar opa Geert, die is de ongelukkige die
een drankje nodig heeft. Hij is de oudste opa hier en ik mag van mama dit
drankje – ze pakte een flesje van de tafel dat al een beetje apart was gezet –
naar hem toe brengen. Als je met me meegaat, kan je opa Geert ook zien!”
“Dat lijkt me erg leuk!”, reageerde Kristel. Charlotte kreeg van haar moeder een
mandje waarin ze ook nog wat extra vruchtencompôte en wat zacht brood had
gedaan. “Zeg maar dat ik zo kom om thee te maken”, zei Anna voordat
Charlotte en Kristel met het mandje de deur uit stapten. “Doe ik!”, riep
Charlotte achterom kijkend. “Kom”, zei ze vervolgens tegen Kristel en pakte
haar hand. Samen liepen ze naar één van de wat kleinere huisjes die verderop
stonden. Ze liepen weer langs de huizen waar Kristel eerder de ouderen met de
kinderen had gezien. Ze vroeg aan Charlotte: “Ga jij ook wel eens naar deze
mensen om iets te leren?” “Oh ja!”, zei Charlotte, opa Bart en oma Lidwien
weten alles van bloemen en ze kunnen zulke leuke verhalen vertellen! Dan
vergeet je nooit meer hoe de bloemen groeien en wat ze nodig hebben! En
oma Astrid weet heel veel over bijen. Samen met opa Peter verzorgen zij de
bijenkasten. Dat vind ik een beetje eng hoor! Ze zoemen zo! Maar opa Peter en
oma Astrid hebben speciale pakken en pijpen en hoeden met een soort
gordijntje ervoor en dan doen die bijen niks. Zo kunnen zij de honing uit de
kasten halen. Samen vullen zij dan de potten die de mensen zijn komen
brengen. En mijn moeder krijgt altijd een beetje meer voor in de drankjes!”,
vertelde Charlotte enthousiast terwijl ze naast Kristel voort huppelde. Potseling
stond ze stil en zei: “Hier is het, hier woont opa Geert.” Ze liep naar de deur,
klopte en deed toen de deur een klein beetje open. “Opa Geert, mag ik
binnenkomen? Ik heb Kristel meegenomen, mag zij ook naar binnen?” Een
seconde later wenkte Charlotte naar Kristel dat het goed was om mee naar 
binnen te gaan. Eenmaal binnen zag Kristel een oudere man in een
comfortabele stoel zitten, een deken om zijn benen. “Goedemorgen”, zei
Kristel, “Ik hoop niet dat we storen.” “Helemaal niet, kom verder”, zei Geert die
vervolgens een hoestbui kreeg. Charlotte was meteen naar hem toegelopen en
toen de hoestbui over was zei ze tegen de oude man dat hij een lepel van het
drankje moest nemen en dat zo vaak als hij wilde, maar niet meer dan 10 keer
per dag. Ze gaf hem het flesje en ging in de keuken op zoek naar een lepel. Ze
kwam terug met een klein kopje en zei: “Opa Geert, ik zag dit kopje. Is dat niet
gemakkelijker? Wilt u deze gebruiken voor het drankje?” “Graag”, zei opa
Geert, “dat heb je weer goed bedacht, Charlotte.” En tegen Kristel zei hij:
“Welkom, Kristel, heb ik dat goed verstaan?- Kristel knikte – Dus jij bent één
van die nieuwkomers die van het resort komen? – Weer knikte Kristel – En wat
vind je ervan, van ons dorp, bedoel ik.” “Het is fantastisch, een beetje
onwerkelijk bijna. Ik had eigenlijk al opgegeven dat dit nog mogelijk was, moet
ik eerlijk bekennen. En als ik niet zelf met eigen ogen gezien had hoe jullie hier
leven, dan had ik het nooit geloofd. Ik ben er nog steeds een beetje beduusd
van.” Opa Geert moest lachen en kreeg prompt weer een hoestbui. Charlotte
had inmiddels een beetje van het drankje van haar moeder in het kopje
gegoten en gaf dat aan opa Geert toen hij uitgehoest was. “Oud zeer”, zei opa
Geert, “maar gelukkig ben ik in goede handen. Ja, zodra er geruchten
rondgingen dat ze de ergste vrijheidsbeperkende maatregelen wilden gaan
uitvoeren, ben ik met een aantal vrienden op zoek gegaan naar een alternatief.
We hebben toen deze plek gevonden, een dorpje met nog maar enkele
inwoners, meestal oudjes, waar we voldoende mogelijkheden zagen om
zelfvoorzienend te worden. We zijn meteen gaan inventariseren wat we nog
dachten nodig te hebben en hebben zoveel mogelijk materialen zoals
bouwmaterialen en ook zaden en stekjes van planten verzameld en hier
ondergebracht zolang het nog mogelijk was voordat overal de 15 minuten
standaard werd ingevoerd. Toen hadden we gelukkig al het wezenlijke hier naar
toe kunnen brengen en kunnen verbergen. Toen de laatste oudjes waren
gestorven - en of je het geloven wilt of niet, maar ineens gingen ze achter
elkaar nadat ze allemaal de zoveelste booster hadden ontvangen – hebben wij
stiekem het hele dorp losgekoppeld van alle informatie-doorgevende
instrumentaria en zo leek het of het verlaten was – of het was niet interessant
genoeg, omdat volgens hun gegevens er niemand meer woonde. In ieder geval, 
wij zijn toen vrij snel ‘verdronken’ en hebben hier onze toevlucht gezocht. En
nét op tijd. Als we een week later waren vertrokken, hadden we niet meer
buiten hun radar kunnen blijven.” Weer volgde er een hoestbui. Ondertussen
was Anna ook binnengekomen en had water opgezet om thee te maken. Ze zei:
“Ik maak even thee voor je Geert en ik heb Charlotte wat fruitcompôte en
brood meegegeven voor je. Je kan beter even geen zuivelprodukten nemen nu,
dus wat extra fruitcompôte zal je goed doen. Daarna kan je even gaan rusten
als je wilt. Ik zal de dames weer meenemen.” Toen Geert weer uitgehoest was,
zei Kristel:”Ik zou daar graag meer over horen, maar u moet eerst maar van die
hoest af zijn, lijkt me.” “Dat is goed hoor. En als de anderen er ook nieuwsgierig
naar zijn, vertel ik het graag aan jullie tegelijk, is gezelliger en scheelt mij
spraakwater”, grapte hij. Anna had de thee bij Geert neergezet, evenals het
brood en de compôte en verliet het huis met de andere twee. “Ik loop ook
gelijk even langs de andere opa’s en oma’s om te zien hoe het staat met de
zalfjes en drankjes. Charlotte gaat graag mee, dat weet ik. En wat wil jij
Kristel?” “Als het niet teveel voor ze is, kom ik graag even mee om me voor te
stellen”, zei Kristel. Kristel had een beeld gevormd van oudere mensen, hele
dagen zittend in een stoel voor het raam ‘achter de geraniums’, maar moest dat
beeld al snel bijstellen. De opa’s en oma’s die ze ontmoette waren bijzonder
kwiek en opgewekt en heel helder van geest. In de huizen en tuinen zag ze
voorwerpen, tekeningen en meer dingen die ze niet direct verwachtte in huizen
van wat ze gewend was ‘bejaarden’ te noemen, maar ze begreep al gauw dat
deze generatie een cruciale rol speelde in de overdracht van kennis, niet alleen
naar de kinderen, maar ook naar de vaders en moeders van deze kinderen. Ze
waren niet per sé familie van elkaar, maar dat maakte hier in het dorp helemaal
niet uit. Sowieso waren familiebanden minder op de voorgrond, zo op het
eerste gezicht, maar Kristel hoorde later dat juist de baby’s en peuters heel lang
dicht bij de ouders bleven om zo een gevoel van zich veilig voelen op te
bouwen, waardoor zij, als zij eenmaal de grotere wereld gingen ontdekken,
vanuit vertrouwen met de anderen om konden gaan. Deze generatie speelde
ook daarin een grote rol. Omdat zij minder konden meedoen in het fysiek
zwaardere werk, maar wel alle tijd en geduld hadden om vaardigheden aan te
leren, gingen de kinderen naar deze opa’s en oma’s als de tussengeneratie tijd
nodig had om te oogsten, de oogst te verwerken of bouw- en
herstelwerkzaamheden moesten doen. Het voordeel voor de ‘oudjes’ was dat 
ze nauw betrokken bleven bij de ontwikkeling van het dorp en tot op hoge
leeftijd fit en gezond waren, zowel lichamelijk als geestelijk. De opa’s en oma’s
vertelden dit graag aan Kristel en weer zag ze die warme, liefdevolle, enigszins
trotse – of was het eerder een krachtige? - blik in de ogen van deze mensen.
Toen ze weer bijna bij het huis van Anna waren, kwam Teresa op hen
toegelopen. “We hebben lunch klaarstaan in de gemeenschappelijke ruimte”,
zei ze. En tegen Anna en Charlotte: “Ook voor jullie als jullie willen. Er is
genoeg.” Charlotte begon enthousiast te springen en huppelde al vooruit. “Ik
pak nog even wat extra brood en honing”, zei Anna. Ze vloog het huis in en
kwam even later naar buiten met een mand met brood, honing en
fruitcompôte. “Wat hebben jullie toch een mooie manden!”, verzuchtte Kristel.
“Ik wou dat ik dat ook kon maken.” “Oh, dat kan hoor! Als je nog wat langer
blijft, dan kunnen we je leren hoe je manden kunt maken, zodra het graan
geoogst is. Daarover gesproken, wat gaan jullie eigenlijk nu doen? Blijven jullie
hier bij ons of gaan jullie verder proberen te komen?” vroeg Anna. Kristel keek
haar aan en haalde haar schouders op. “Ik heb daar nog niet over nagedacht
om eerlijk te zijn. Ik voel me nog overweldigd door alles wat ik hier zie en
meemaak”, reageerde Kristel en ze voegde er in gedachten aan toe: en ik wil
eerst weten wat Mathew wil.
Tijdens de lunch werden de vele indrukken van Michiel en Gabriella en de
ervaringen van Mathew op het veld gedeeld met de anderen. Ook Kristel
vertelde wat ze had ervaren, hier en daar aangevuld met extra informatie uit
de mond van Charlotte. Op een gegeven moment stelde Anna wederom de
vraag of ze hier dachten te blijven of dat ze verder wilden gaan. Michiel gaf aan
dat hij graag snel verder wilde, zodra hij wist waar zijn vrouw en zoontje precies
waren en hoe hij daar het beste kon komen. Gabriella gaf ook aan dat ze verder
op zoek wilde naar familie, maar dat ze het heel fijn vond om nog even een
tijdje te blijven om beter voorbereid te zijn. Ondertussen had Mathew lange
tijd naar Kristel zitten kijken en Kristel voelde dat haar wangen alweer
begonnen te kleuren. Tenslotte zei Mathew: “ik heb verder geen familie
waarnaar ik op zoek wil gaan en ik moet eerlijk bekennen dat dit dorp alles in
zich heeft waarvan ik ooit gedroomd had. Ik zou heel graag hier willen blijven
en met jullie onderzoeken wat de mogelijkheden zijn om hier een eigen huis te
hebben en bij te dragen aan deze gemeenschap. Én… voegde hij er enigszins
geheimzinnig aan toe…ik zou het heel leuk vinden om dat samen met Kristel te 
onderzoeken.” Kristel keek hem aan en alle anderen keken naar Kristel, vol
verwachting naar haar reactie. Kristel kleurde nog dieper en zei toen verlegen:
“Dat zou ik heel leuk vinden.” Een geklap steeg op van de tafel en Charlotte
ging naar Kristel toe en zei: “ik ben zo blij dat je bij ons wilt blijven! Nu kan je
ook leren met kruiden te werken en potjes te maken, en manden, én….” Kristel
gaf Charlotte een dikke knuffel en fluisterde: “niet alles tegelijk hoor!”
Charlotte lachte en ging terug op haar eigen stoel zitten. Henric gaf Mathew
een flinke schouderklop en zei: “we kunnen jullie best gebruiken hier! En ik
weet een leuke plek voor een huisje voor jullie. Laten we straks even gaan
kijken!” Iedereen lachte en had plezier. Nadat alles weer was opgeruimd en
afgewassen, gingen Mathew en Kristel met Henric op pad. Mathew fluisterde
Kristel in het oor: Ik heb je toch niet teveel verrast, hoop ik. Ik wilde je niet voor
het blok zetten, maar ja, die vraag van Anna lokte dat een beetje uit.”
Verwachtingsvol en een beetje berouwvol keek hij naar Kristel, waarna Kristel
snel antwoordde: “Nee, helemaal niet. Ik ben juist aangenaam verrast, zoals
dat heet. Ik vind het juist ontzettend fijn dat jij blijkbaar hetzelfde voor mij
voelt als ik voor jou.” Inmiddels was Henric al flink doorgelopen en Kristel en
Mathew versnelden hun pas om weer bij hem te komen. Aan de rand van het
dorp hield Henric halt. Hij wees naar een plek waar een half ingestort huis
zichtbaar was. “Schrik niet van de staat waarin het verkeert”, zei hij snel, “maar
deze ruïne is vrij gemakkelijk weer om te bouwen tot een leuk leefbaar huis.”
Mathew keek hem aan en zei: “Dat vraagt behoorlijk wat inspanning en
machines heb ik hier nog niet zien staan. Hoe denk je dat voor elkaar te
krijgen?” Henric begon uit te leggen dat met vele handen uit het dorp en
enkele trucjes die ze geleerd hadden tijdens de bouw van hun eigen huizen, het
niet zo heel moeilijk was om er een leefbare woning van te maken. Verder
vertelde hij dat er nog een opslagplek was waar ze alle bruikbare materialen
die ze ooit gevonden en verzameld hadden bewaarden en dat er vast nog het
één en ander tussen zat dat ze konden gebruiken. Samen met Mathew en
Kristel liep hij om de ruïne heen, haalde hier en daar wat weg en toonde hen
wat de mogelijkheden waren. Verder legde hij uit hoe zij hun huizen
bewoonbaar hadden gemaakt en welke alternatieven zij gevonden hadden
voor afvoer van vuil water, waterzuivering, opvang van regenwater, elektriciteit
etc. Met z’n drieën liepen ze ook naar de opslag om te zien wat daar nog voor
bruikbaars tussen zat. Mathew en Kristel werden al enthousiaster toen ze zich 
realiseerden dat er heel veel mogelijkheden waren, mits ze maar niet bleven
hangen in oude ideeën en manieren van doen. “We zullen Peter vragen of hij
vanavond met ons om tafel wil zitten om een schets te maken van wat jullie
willen en van wat mogelijk is. Peter weet alles van huizen bouwen en kan het
ook allemaal berekenen. Ik weet er wel iets vanaf, maar niet zo veel als Peter.
Kom laten we hem even gaan zoeken, ik meen hem gezien te hebben in het
veld.” Henric was al op pad gegaan en Kristel en Mathew volgden hem snel. Bij
het veld aangekomen zagen ze Peter aan de rand van het bos staan en leek hij
de bomen te keuren. “Hier!”, riep hij en hij wenkte de drie naar hem toe te
komen. “Ik had al een vermoeden dat jullie me op zouden zoeken”, zei hij en
knipoogde even naar Henric. “Ja, Henric zei dat je alles van huizen bouwen
weet en aangezien Kristel en ik graag willen blijven … eh en ook samen willen
blijven… - hij keek Kristel even aan en wende zich toen weer tot Peter – willen
we graag met je bespreken wat de mogelijkheden zijn. Henric heeft ons al een
plek aangewezen, maar dat is vooralsnog een ruïne. We willen graag gebruik
maken van jouw inzichten en kennis”, voegde Mathew eraan toe. Peter lachte
en zei toen: “Tuurlijk!, Kijk, ik denk dat ik al een paar mooie rechte
boomstammen zie die we kunnen gebruiken voor het karkas en verder moeten
jullie maar even goed nadenken over hoe jullie willen dat het huis eruit ziet,
rechthoekig of met meer ronde vormen… en hoe je de indeling min of meer
wilt hebben. Dan kunnen we vanavond eens bekijken wat er mogelijk is. Ik zal
zo gaan meten en een schets maken van wat er in de basis nog bruikbaar is,
zoals afvoeren etc. Als jullie me daarbij kunnen helpen, dan graag!” Kristel en
Mathew knikten enthousiast. Peter markeerde enkele boomstammen met een
touwtje en liep daarna met het drietal terug naar de ruïne. Daar maten ze van
alles op en ’s avonds zaten ze rondom de tafel in de gezellige grote keuken van
Teresa om alle mogelijkheden te bespreken. “Zolang jullie huisje nog niet klaar
is, zijn jullie van harte welkom om hier te blijven. Wij hebben kamers genoeg
zoals je gezien hebt.” Dankbaar voor het aanbod, hieven ze de bekers thee en
proostten op een mooie toekomst.
De volgende middag, zittend in de late middagzon en genietend van een beker
heerlijke vruchtensap vroeg Kristel er Teresa naar. Ze zei:” Teresa, waar ik me
steeds over verbaas is dat ik de kinderen geen ruzie zie maken, ze spelen met
elkaar, helpen elkaar, praten positief over elkaar en ga zo maar door. Hebben ze 
nooit eens ruzie? En hoe komen ze toch zo wijs? Ik heb in de tijd dat ik hier ben
niet gezien dat jullie echt les gaven of zo, op de manier waarop ik dat gewend
was, niet alleen ná, maar ook vóór de Grote Omwenteling. Wil je mij dat eens
uitleggen?” “Natuurlijk!”, reageerde Teresa. “Kijk, wij zien onze kinderen als
zielen die ervoor gekozen hebben om een aards leven bij ons te hebben,
althans om hun aardse incarnatie bij ons te beginnen.” Kristel moest even
wennen aan het woordgebruik, incarnatie op aarde… zielen die kiezen… Ze had
er zo wel eens over horen praten, maar had dat altijd afgedaan als ‘zweverig’.
De Upper10 waren juist helemaal gericht op de maakbaarheid van alles, ja zelfs
van baby’s via het fertilisatieprogramma, waarbij kinderen groeiden in grote
kunstmatige baarmoeders, uit genmateriaal dat was uitgekozen vanwege
specifieke kenmerken en gemanipuleerd om het gewenste kind te krijgen…En
hier werd gesproken over zielen die een familie kiezen om een aards leven te
beginnen… Teresa vertelde verder: Tijdens de zwangerschap wordt het hele
dorp betrokken bij de aanstaande komst van de nieuwe medebewoner, of
bewoonster. Vaak hebben we al energetisch contact met de ziel die zich met
het lichaam verbonden heeft of definitief gaat verbinden zodra de geboorte in
zicht komt. Soms zelfs ook pas later.” “Hoe dan?” vroeg Kristel. “Tijdens het
ochtendgebeuren maken de ouders bewust contact met de ziel van hun
toekomstige kindje en wij, de anderen, zorgen ervoor dat het energetisch veld
zodanig is dat er gemakkelijker contact kan zijn met deze ziel. Je weet wel, de
Liefde voelen en de Eenheid en vaak zijn het de jongsten onder ons die nog
gemakkelijker communiceren met de aankomende nieuweling. We hebben
zelfs meegemaakt dat kinderen vertelden dat ze al samen speelden, dat hun
vriendje – vroeger noemden we dat denkbeeldige vriendjes, maar inmiddels
weten wij dat het zielen zijn, energetische velden die ook een vorm kunnen
aannemen al naar gelang ze willen – al aan het kijken en leren was hoe het op
aarde toegaat. Eenmaal geboren, blijft het nog energetisch contact houden met
de kinderen en ouders. Tijdens de zwangerschap en tijdens de eerste
levensjaren van het kind, worden de ouders zoveel mogelijk in de gelegenheid
gesteld om samen met het kind te zijn, om een veilige band op te bouwen met
het kind en vandaaruit wordt het kind ook geïntroduceerd in de groep. Daarbij
stellen wij altijd het belang van het kind voorop en daarnaast ook dat van de
ouders. Wij hebben gemerkt dat de kinderen zo heel soepel deel uit gaan
maken van onze gemeenschap en opmerkelijker nog, dat zij zich gemakkelijker 
open blijven stellen voor de niet-zichtbare wereld. Zij functioneren als het ware
als de brug tussen onze – die van de ouderen - wereld, die nog grotendeels
gebaseerd is op de 5 zintuigen en die van de kinderen – of moet ik zeggen,
onze toekomstige wereld – die zich ook bewustzijn zijn van de meer etherische
vormen om ons heen. Sommige kinderen zeggen maar steeds dat de wereld
heel anders zal zijn als zij groot zijn en dat zij daarvan de ‘bouwers’ zullen zijn.
Je ziet ook dat hun interesses op andere terreinen liggen dan waar wij in
geïnteresseerd waren toen wij die leeftijd hadden. Er zijn er die zich meer
toeleggen op kennis vergaren over het universum, zich verdiepen in zake als
telekinese, telepathie en hypnose en ook vooral geïnteresseerd zijn in hoe alles
met alles verbonden is. Niet dat ze niet spelen hoor! En ze maken ook wel eens
ruzie!” Teresa lacht. “Maar ze hebben geleerd om onenigheden uit te spreken
met elkaar en als dat niet lukt onderling, om dan onder begeleiding van een
volwassene het voorval te bespreken. Daar hebben we in het begin van ons
samenzijn ontzettend veel tijd in gestoken, ook onder de volwassenen, want ja,
we waren toch een beetje een bij elkaar geraapt zootje, zeg maar, maar het
heeft zijn vruchten afgeworpen en we zijn allemaal ontzettend blij dat we
uiteindelijk deze manier van samenleven zó vorm hebben kunnen geven. Tja,
en wat school betreft: de kinderen worden overal bij betrokken, zoals je gezien
hebt, zelfs de kleintjes doen al mee. Iedereen krijgt een taak die bij hem of haar
past of wat hij of zij graag wil leren. Tijdens het doen, wordt alles uitgelegd. Je
hebt wel gezien hoe Peter en de andere volwassenen de oudere kinderen die al
meer van wiskunde weten uitleggen hoe je hoeken kunt berekenen, hoe je
moet uitrekenen of iets voldoende stevig is etc. De kleintjes leren juist weer
tellen en hoe ze de stenen op elkaar moeten leggen zonder dat het muurtje
omvalt. We hebben geen Lego hier waarmee je het voor kunt doen, dus we
gebruiken de echte materialen!” weer lachte Teresa. Kristel was onder de
indruk, maar had nog niet duidelijk hoe dat dan zat met lezen en konden de
kinderen ook schrijven? “Ja hoor”, vervolgde Teresa, “sommige kinderen
hebben veel interesse in boeken en wat daar in staat. Als we voorlezen, wijzen
we de woorden aan. Als we geschreven tekst hebben, vragen we ook wel naar
letters. We hebben ook een leuk parcours uitgestippeld met letters op alle
huizen en gebouwen. We hebben bordjes met de namen van de producten
hangen – ook handig als we op moeten ruimen!”, grinnikt Teresa. “Niet
iedereen is namelijk zo geordend als ik! Maar zo combineren we ‘leren lezen’ 
met ordenen en biedt het zelfs enkele volwassenen nog houvast en ontstaat er
geen ergernis als je iets niet kunt vinden.” Kristel knikte bedachtzaam en veel
gedachten en vergelijkingen met het ‘oude’ gingen door haar hoofd. “Bedankt
Teresa!”, zei ze, “ik kijk nu toch wel heel anders naar het werk dat ik altijd
gedaan heb en het begint me nu ook langzaam te dagen waarom ik altijd op
zoek was naar anderen manieren. Maar ik begrijp ook dat de omstandigheden
en de mensen met wie je samen werkt er ook heel veel toe doen.” “Wie weet
krijgen jij en Mathew nog samen een kindje en dan zullen jullie het allemaal
aan den lijve gaan ondervinden!”, knipoogde Teresa. “Kom, laten we het diner
gaan voorbereiden voor de groep. Ze zullen wel weer behoorlijke trek hebben
na zo’n dag bouwen.” Samen gingen ze de keuken binnen en begonnen het
avondeten voor te bereiden. Tijdens het voorbereiden vroeg Kristel: “Hoe komt
het dat jij vaak kookt? Ik zie ook anderen de leiding nemen in bepaalde
activiteiten. Hebben jullie gewoon de taken verdeeld? Hoe is dat gegaan?”
Teresa antwoordde dat in het begin van het samenzijn in dit dorp iedereen een
beetje voor zichzelf probeerde te zorgen, maar dat dat helemaal niet handig
bleek te zijn. Zo zijn ze gaan inventariseren waar iedereen goed in was en blij
van werd en zijn er taken verdeeld. Ook werd er gekeken naar iemands
ervaring op een bepaald gebied. Henric was bijvoorbeeld boer geweest en wist
veel van de dieren op de boerderij, dus hij werd de verantwoordelijke voor de
dieren. Peter en Astrid hadden altijd al bijen gehouden en werden hier dus ook
de imkers. Zo werd iedereen op een gegeven moment verantwoordelijk voor
een onderdeel en omdat iedereen werd aangesproken op wat hij of zij het
beste en liefste deed, werd dat geaccepteerd door de anderen. Zo is Theo
verantwoordelijk geworden voor het maaien en zag je Dana een oproep doen
voor het verwerken van de oogst. En ik heb heel veel plezier in koken, dus dat
doe ik vaak. Verder koken velen voor zichzelf, maar voor eventuele gasten kook
ik altijd. En als er al eens onenigheid is over hoe bepaalde dingen worden
aangepakt of uitgevoerd, beleggen we een soort van vergadering met alle
volwassenen om alle kanten van het verhaal te horen en kunnen ook de
anderen hun visies laten horen. Dat werkt eigenlijk zo goed, dat we nu eens per
maand bijeenkomen om alle lopende zaken te bespreken. Ook bekijken we dan
of we al iets moeten gaan voorbereiden voor de nabije toekomst. Zeker met de
wisseling van de seizoenen is dat nodig. Ook bepalen we dan of er weer iets
uitgewisseld moet worden met naburige gemeenschappen.” “Naburig?”, vroeg 
Kristel. “Hoe dichtbij zijn die gemeenschappen dan?” “Oh, op 1 of 2 dagen
reizen”, antwoordde Teresa. “Zo ver? En de zee, hoe dichtbij is die?” “Die is
ongeveer op een uur reizen hier vandaan”, zei Teresa. “Maar hoe komen jullie
daar dan?”, vroeg Kristel op haar beurt weer. “Die motoren waarmee we jullie
hebben opgehaald, die gebruiken we dan. Zij gaan op de vrije energie die we
opwekken, maar de accu’s kunnen we nog niet vervangen of aanpassen.
Daarom gebruiken we ze alleen voor de nodige reizen zoals voor het
uitwisselen van goederen in de andere gemeenschappen en om zout te halen
bij de zee. We zouden heel graag een keer een paar dagen naar zee gaan, maar
durven het nog niet te riskeren, bang dat we ontdekt worden.” Er trok even een
schaduw over het gezicht van Teresa. “Je ziet, ze beperken ons toch nog
enigszins in onze vrijheid”, zei ze wrang. Kristel liet haar blik wat langer rusten
op het gezicht van Teresa en vroeg zich af hoe het nu met de manager van het
resort gesteld was. En hoe had de directeur van de school het nieuws opgevat
dat ze gevlucht was? Hij zou vast en zeker razend op haar zijn… Ze stond er
maar niet te erg bij stil. Ze kon er niets aan veranderen en ze kon al helemaal
niet terug.
De volgende dag, tijdens de ochtendbijeenkomst, was er weer nieuws over de
vrouw en het zoontje van Michiel. De verblijfplaats kwam door en ook beetje
een beeld van de leefomstandigheden. Michiel was verrukt en ook Gabriella,
die besloten had om eerst een stukje met Michiel mee te reizen en van daaruit
verder meer te weten te komen over haar familie, was blij dat er meer bekend
werd. De kinderen hadden nog niet veel informatie voor Gabriella
doorgekregen, maar verzekerden haar dat hun contactpersonen op het ‘web’
overal aan het rondvragen waren. Na de bijeenkomst kwamen Michiel en de
mannen die hen op de motor hadden opgehaald bij elkaar om verder te
bespreken hoe ze Michiel naar het aangegeven gebied konden begeleiden. Ook
Peter en enkele anderen die gewend waren te reizen en meestal de
uitwisselingen van materialen met andere gemeenschappen deden, voegden
zich bij Michiel en de andere twee. Binnenkort zou er weer een goederenruil
plaats vinden en dat zou een mooie gelegenheid zijn voor Michiel en Gabriella
om hun reis verder op te pakken. De details werden besproken en de dag
bepaald en zo kwam het dat een week later Michiel en Gabriella met een tas
kleding en wat andere spullen klaar stonden om verder te trekken. Zij zouden
met de motoren naar het volgende dorp worden gebracht en afhankelijk van 
de situatie zouden ze nog wat verder kunnen gaan. De avond ervoor had het
hele dorp gemediteerd op de reis en hadden de kinderen de route verkend en
de reis aangekondigd op het web. Verschillende andere kinderen op het web
waren nu ook op de hoogte en zouden dat doorgeven, zodat de reis zo
comfortabel en vlotjes als maar mogelijk was zou verlopen. En dan was nu het
moment van afscheid nemen aangebroken. Michiel omhelste Kristel, Teresa en
vele anderen, gaf knuffels aan de jongsten en een stevige handdruk of
schouderklop aan de mannen die achterbleven. Gabriella gaf iedereen knuffels
en zoenen en zei met tranen in haar ogen: “Ik hoop dat ik net zo’n fijne
gemeenschap vind als wat ik hier gevonden heb, en anders heb ik een prachtig
voorbeeld dat ik kan navolgen!” Ze bedankte Teresa nog eens extra voor het
fijne verblijf en gaf Kristel een extra knuffel. “Maak er wat moois van met z’n
tweetjes”, fluisterde ze Kristel in het oor. “Jullie passen zo goed bij elkaar!”
Michiel en Gabriella stapten achter op de motoren die op hen stonden te
wachten, zwaaiden nog een keer en verdwenen daarna uit het zicht.
De dagen, nee weken die volgden, stonden in het teken van de bouw van het
huisje voor Mathew en Kristel, afgewisseld met de taken die ook gedaan
moesten worden, zoals de dieren verzorgen, oogsten en de oogst verwerken,
nieuwe gebruiksvoorwerpen maken en noem maar op. Het hele dorp hielp
mee om alles op te bouwen, te verwerken en weer klaar te maken. Kristel
leerde weven op het grote weefgetouw dat het dorp rijk was en maakte zo haar
eerste kleed voor op de vloer van de huiskamer. Het was een hele klus, maar ze
werd daarbij geholpen door de oudere kinderen die al konden weven.
Charlotte had iedereen aan haar voorgesteld en erbij verteld waar ze allemaal
veel plezier in hadden en wat ze daardoor ook goed konden. Kristel stond af en
toe met haar oren te klapperen, zich verbazend over de vaardigheden en
wijsheid die deze kinderen hadden. En dat niet alleen, ze leken ook enorm veel
plezier met elkaar te hebben, elkaar te waarderen in waar ze goed in waren en
van jaloersheid of pestgedrag leek geen sprake.
Enkele weken later was het huis van Kristel en Mathew af en kon er worden
ingericht. Kristel had niet alleen kleden geweven, maar ook borden en bekers
gemaakt. Ook hadden zij en Mathew geleerd hoe ze met magneten en
koperdraad – dat in ruime hoeveelheden door de eerste bewoners ingekocht
was – elektriciteit voor verlichting konden opwekken. Ook rondom het huisje 
werd het gezellig gemaakt: Kristel kreeg van iedereen stekjes van kruiden en
bloeiende planten die ze samen met Mathew rondom hun huisje plantte. Ze
hadden meubels leren maken en bekleding voor erop. De bouw van hun huisje
was een heel leerproject geworden voor de kinderen en ook voor de
volwassenen die zich wilden bekwamen in onderdelen die nieuw voor hun
waren of die ze wilden perfectioneren. Of je man of vrouw was, jong of oud, je
mocht zelf aangeven waar je aan bij wilde dragen en wat je er voor jezelf uit
wilde halen. Voor iedereen werd het dus een win-win situatie, en voor Mathew
en Kristel werd het een win-win-win.
Kristel en Mathew trokken in hun nieuwe huisje en ervoeren nu hoe het was
om écht met z’n tweetjes te zijn. Op een avond zei Kristel: “Vroeger zouden we
gaan trouwen of op z’n minst een samenlevingscontract opstellen. Gelukkig
hoeven we nu zulke zakelijke contracten niet meer op te stellen, maar ik zou
het wel leuk vinden om elkaar toch een soort ja-woord te geven, om te laten
zien aan de gemeenschap dat we blij zijn dat we elkaar gevonden hebben en
dat we voor elkaar kiezen. Hoe denk jij daarover?” Mathew keek haar aan en
zei: “Daar heb ik eigenlijk nog niet zo over nagedacht, maar het is wel een leuk
idee! Dan kunnen we hen ook bedanken voor alle hulp die ze ons geboden
hebben en maken we er één grote feestelijke happening van. Ja! Laten we dat
doen!” Verheugd over de positieve reactie van Mathew ging Kristel spontaan
op 1 knie en vroeg aan Mathew: “Wil je met mij samen het leven vieren, zolang
als het voor ons allebei goed voelt?” Lachend om deze spontane actie
reageerde Mathew door ook op z’n knieën te gaan, haar hand vast te pakken
en met een ‘ja, ik wil’ haar aanzoek te accepteren. Even later lagen ze samen
op de grond, elkaar kietelend, knuffelend en af en toe gierend van het lachen.
De volgende dag vertelden Mathew en Kristel aan Teresa en Henric van hun
‘huwelijksplannen’ en bespraken ze met elkaar hoe dat het beste aangepakt
kon worden. Teresa stelde voor om het samen te laten vallen met de ‘dankdag’
die ze hadden ingesteld aan het eind van het seizoen, als alles geoogst en
verdeeld en opgeslagen was. Dat vonden Kristel en Mathew een goed idee en
daarmee was een moment gekozen. De plannen voor de ceremonie voor Kristel
en Mathew werd de volgende ochtend bekend gemaakt tijdens de
ochtendbijeenkomst en met luid gejuich ontvangen. Kristel vroeg om ideeën en
na de ceremonie kwamen velen naar haar toe met allerlei leuke, grappige en
soms wilde ideeën. Enkele vrouwen wilden wel een speciale jurk voor haar en 
een soort pak voor Mathew maken – kleren kan je altijd gebruiken, niet waar?
– kinderen wilden bloemenkransen maken en weer anderen hadden ideeën om
het centrale plein te versieren. Met het vooruitzicht op een speciale
oogstdankdag dit jaar, was iedereen enthousiast geworden om weer eens zijn
of haar creativiteit wakker te schudden.
Ondertussen moest er ook gesproken worden over de taken waar Mathew en
Kristel verantwoordelijk voor zouden worden. Mathew die altijd veel plezier
had beleefd aan het optimaliseren van technieken, zou mede-verantwoordelijk
worden voor de verdere ontwikkeling van de vrije energie en hij zou
meedenken en experimenteren in de ontwikkeling van voertuigen of andere
manieren van transport. Kristel zou zich verder verdiepen in hoe ze zou kunnen
bijdragen aan de ontwikkeling van de kinderen. Ze had al bedacht om een soort
databank te gaan ontwikkelen, waar kinderen hun projecten konden delen met
andere kinderen en volwassenen. Ze had ook wel opgepikt dat het niet voor
álle kinderen zo vanzelfsprekend was om te weten wat ze wilden doen en ook
niet alle kinderen konden het lezen en schrijven of het rekenen zo goed onder
de knie krijgen ondanks alle goede bedoelingen en het engelengeduld van de
(groot)ouders. Met name de oudere kinderen zaten er beetje vast tussen het
oude dat niet meer was en het nieuwe dat ze nog niet onder de knie hadden.
Ze herinnerde zich nog van de tijd van vóór de Grote Omwenteling dat ze
gelezen had over bewust werken met de beelden in je gedachten. In het Engels
werd dan vaak gesproken over het mind’s eye, het oog van je ‘gedachten’ en
eigenlijk was dat best wel toepasselijk, want je denkt vaak in beelden en wat is
het dat deze beelden dan ‘ziet’ in je hoofd? Ze herinnerde zich ook dat er een
programma was geweest, ontwikkeld door een man die zelf een beetje een
buitenbeentje was, omdat hij al meer in contact stond met het grotere geheel,
maar daardoor dus niet goed in het contact stond met het aardse. Ze wist nog
dat ze erg onder de indruk was geweest van het programma dat die man
uiteindelijk had ontwikkeld. In haar ogen was dit programma het enige wat er
in die tijd beschikbaar was, dat rekening hield met wat er werkelijk gebeurde,
omdat het ontwikkeld was door iemand die het zelf allemaal in een zeer
indringende vorm had meegemaakt. Heette het niet het Davis-programma1
? Ze
zou eens rondvragen bij de opa’s en oma’s of die misschien die boeken kenden
en hadden en anders zouden ze misschien op het web kunnen vragen wat de 3
1 De gave van dyslexie en De gave van leren van Ronald D.Davis
dingen waren die aan de basis lagen. Kristel dacht dat het iets was met
ontspannen door middel van de ademhaling, iets van een energiemeter, maar
het belangrijkste was dat je je bewust werd van waar je aandacht was en
daarvoor was er een manier die werkte met je inbeeldingsvermogen, één die
werkte met het gehoor en één die met aanraking (kinesthesie) werkte. Daarbij
speelden balspelletjes een rol waarmee gelijk het balansgevoel verbeterd
werd. Een collegaatje had de opleiding gedaan en had er zó enthousiast over
verteld dat Kristel het ook wilde gaan volgen. Ze had de boeken wel al gelezen
toen, maar ja, toen brak de Grote Omwenteling los en raakte ze haar ouders
kwijt en raakte het hele gebeuren naar de achtergrond. Ze wist zeker dat het
mogelijk moest zijn om de juiste aanpak nog ergens te vinden, want ze had een
sterk gevoel dat ze de kinderen hier er ook nog goed mee zou kunnen helpen.
Kristel legde dit voor aan de groep en zo werd Kristel verantwoordelijk voor het
verder onwikkelen van de kennis-databank / kennistheek. Tijdens de
ontwikkeling van deze kennistheek en het samenwerke met de kinderen, kwam
ze er al snel achter dat er veel meer speelde. Ook bleken sommige van de
ouderen nog boeken te hebben over het begin van de ontwikkeling van de
kwantumfysica. Ook dook er een boek op over hoe alles bestond uit energie.
Dat had ze nog wel op school geleerd, de ideeën van Einstein en zo, maar hoe
dat in het dagelijks leven werkte, was toendertijd nog niet zo doorgedrongen in
het leven van de mensen, noch in de schoolboeken. Ze las over frequenties en
over de relatie tussen emoties en bepaalde frequenties: als je emoties voelde
als je gelukkig voelen, blij zijn, dankbaar zijn, dan straalde je hogere
frequencies uit, waardoor je een ‘licht’ werd voor je omgeving, immers het
verschil tussen geluid en licht zat hem alleen in de hoogte van de frequenties.
Oh vandaar die stralende ogen van de kinderen, dacht Kristel. Inmiddels had ze
zich de taak opgelegd om een inventarisatie de maken van de nog aanwezige
boeken in de gemeenschap. Ze had een systeem bedacht waarin ieder kon
terugvinden wie welk boek had. Ook had ze het plan opgevat om
bijeenkomsten te organiseren waarbij er meer gesproken werd over de zin van
het leven, de ideeën die mensen hadden over waarom we op aarde zijn. Kennis
door te geven over de meer esotherische onderwerpen etc. Natuurlijk werden
ook de kinderen hierbij betrokken en verrassend genoeg konden zij heel vaak
een aanvulling geven op de kennis die bij de ouderen aanwezig was. Zo werden
de winteravonden van het eerste jaar van Kristel en Mathew in hun nieuwe 
leefomgeving vaak gevuld met gesprekken en verhalen en steeds diepere
meditatieve ervaringen. En ook muziek nam een grote rol in. Deze gezellige
avonden werden vaak begonnen met samenzang en aan het eind afgesloten
met wat gezelligheid waarbij er vaak ook gedanst werd. Informatie over het
belang van muziek als ‘medicijn’ kwam ook steeds sterker door. Aangezien
enkele ouderen wat meer klachten kregen gedurende de winterperiode, werd
er gesproken met andere gemeenschappen en de niet-zichtbare wereld over
manieren waarop ondersteuning door middel van vibraties kon worden
gegeven, immers: als alles vibratie / frequentie is, dan zou het mogelijk moeten
zijn om door middel van klanken de energie te herstellen van het aangedane
lichaamsdeel. Er werd geëxperimenteerd met klanken maken, instrumenten
maken etc. en langzamerhand groeide het inzicht hoe zang en muziek niet
alleen lichamelijke klachten konden verlichten en zelfs doen verdwijnen, maar
dat ook de dieren- en de plantenwereld er wel bij vaarden als er gezongen en
muziek gemaakt werd. En zo kon je steeds vaker de prachtige klanken van zelf
ontworpen muziekinstrumenten door het dorp horen galmen, begeleid door
zang. Zelfs de vogels leken hun gezang aan te passen aan de verhoogde
vibraties in en rondom het dorp.
De gemeenschap floreerde en bleef zich ontwikkelen en de herinneringen aan
vroeger tijden begonnen langzaam te vervagen. Mathew en Kristel bouwden
vol liefde aan hun relatie die verrijkt werd door de komst van kleine Teddy.
Michiel en Gabriela lieten regelmatig van zich horen via de kinderen die actief
contact onderhielden via het onzichtbare netwerk. Michiel had zijn vrouw en
zoontje weer teruggevonden en was zielsgelukkig! Gabriela had ook een
gemeenschap gevonden waar zij helemaal haar draai gevonden had.
Ik zou dit verhaal dan ook willen eindigen met “ZE LEEFDEN NOG LANG EN
GELUKKIG!” en ik wens dat jou, de lezer ook toe. Daarbij zou ik je willen
uitnodigen om te gaan fantaseren en dromen over jouw ideale manier van
leven en hoe je kunt beginnen dat alvast een klein beetje vorm te geven: wat
kan je doen of juist laten?, wat wil je (nog) leren?, met wie zou je samen willen
werken? Dat zijn zo een paar vragen die je je kan stellen om alvast een eerste
stap te zetten in de richting waarheen jij wilt. Ik wens je daarbij veel plezier,
wijsheid, geluk en vooral Liefde! En mocht je de verhaallijn van Michiel of
Gabriela willen uitwerken en toevoegen aan dit verhaal, dan ben je van harte 
welkom om dat te doen. Ook aanvullingen op het verhaal zijn van harte
welkom! Zo kunnen we er een cocreatie-project van maken.